<!DOCTYPE html>
<html lang="zh-TW" xmlns="http://www.w3.org/1999/xhtml">
<head>
<meta name="viewport" content="width=device-width, initial-scale=1, maximum-scale=1" />
<meta http-equiv="Content-Type" content="text/html; charset=utf-8" />
<meta http-equiv="X-UA-Compatible" content="IE=edge" />
<link rel="shortcut icon" type="image/x-icon" href="../images/favicon.ico" />
<link rel="apple-touch-icon" href="../images/appicon.png" />
<link rel="stylesheet" type="text/css" href="../common/css/common.css?v=2" />
<link rel="stylesheet" type="text/css" href="../common/css/index.css?v=2" />
<link rel="stylesheet" type="text/css" id="link2"/>
<link rel="stylesheet" type="text/css" href="../common/css/jquery.mmenu.all.css" />
<link rel="stylesheet" href="../common/css/fotorama.css?v=2" />
<link rel="stylesheet" type="text/css" href="../common/css/carousel.css" />
<link rel="stylesheet" type="text/css" href="../common/css/carousel-style.css" />
<script type="text/javascript" src="../common/js/jquery-3.2.1.min.js"></script>
<script type="text/javascript" src="../common/js/jquery-migrate-3.0.0.js"></script>
<script type="text/javascript" src="../common/js/jquery-ui-1.8.17.custom.min.js"></script>
<script type="text/javascript" src="../common/js/animate.js"></script>
<script type="text/javascript" src="../common/js/customer.js?v=1"></script>
<script type="text/javascript" src="../common/js/imgLiquid-min.js"></script>
<script type="text/javascript" src="../common/js/jquery.HSlider.js"></script>
<script type="text/javascript" src="../common/js/carousel.js"></script>
<script type="text/javascript" src="../common/js/TabKeyCtl.js"></script>
<script type="text/javascript" src="../common/js/jquery.mmenu.min.js"></script>
<script src="../common/js/fotorama.js"></script>
<script type="text/javascript">
    if (self === top) {
    var antiClickjack = document.getElementById("antiClickjack");
    antiClickjack.parentNode.removeChild(antiClickjack);
    } else {
    top.location = self.location;
    }
    $(document).ready(
    function () {
    $('form').attr('autocomplete', 'off');
    }
    );
</script>
<!--zhuhe.結束文件頭-->
    <title>zhuhe</title>
	</head>
<!--zhuhe.開始菜單-->
<body>
<nav id="navMenu" class="Nav" style="visibility: hidden">
    <ul>
<li class="others typeA searchA"><label for="txtQueryMenu"></label>
 <input class="text" name="" type="text" value="" placeholder ="Google搜索zhuhe"  id="txtQueryMenu" accesskey="S" />
 <input class="btn" type="submit" name="" value="搜尋"  aria-label="搜尋" id="btnSearchMenu" />
</li>
<li >
<span class="MobileHidden">最新資訊</span>
<ul>
	<li ><a href="02new.html">最新消息</a></li>
	<li ><a href="/00/news.html">新聞專區</a></li>
</ul>
</li>
<li >
<span>朱賀本紀</span>
<ul>
	<li ><a href="../01/benji.html">本紀</a></li>
	<li ><a href="../01/">實錄</a></li>
	<li ><a href="../01/nianpu.html">年譜</a></li>
</ul>
</li>
<li >
<span>中國歷史</span>
<ul>
	<li ><a href="./his-24/a01/a01.htm">正史</a></li>
	<li ><a href="./his-24/a01/a02.htm">典籍</a></li>
	<li class="MobileHidden"><a href="./his-24/a01/a03.htm">其他</a></li>
</ul>
</li>
<li >
<span>世界通史</span>
<ul>
	<li ><a href="/04">通史</a></li>
	<li ><a href="01xuexi.html">一戰</a></li>
	<li ><a href="01xuexi.html">二戰</a></li>
	<li ><a href="01xuexi.html">其他</a></li>
</ul>
</li>
<li >
<span>典藏資源</span>
<ul>
	<li ><a href="https://oa.zhuhe.tw:5001">武英殿二十四史</a></li>
	<li ><a href="/05/">四書五經</a></li>
	<li ><a href="/EDU">新勸學篇</a></li>
	<li ><a href="/05/">中外文獻</a></li>
	<li ><a href="https://archive.org" >互聯網檔案館</a></li>
</ul>
</li>
<li >
<span>傳統文化</span>
<ul>
	<li ><a href="/06/00.html">中華文明</a></li>
	<li ><a href="/06/01.html">西洋文化</a></li>
	<li ><a href="/06/02.html">東夷文化</a></li>
	<li ><a href="/06/03.html">北虜文化</a></li>
	<li ><a href="/06/04.html">南蠻文化</a></li>
</ul>
</li>
<li >
<span>文明開化</span>
<ul>
	<li ><a href="/07/01.html">認識世界</a></li>
	<li ><a href="/07/02.html">科技信息</a></li>
	<li ><a href="/07/03.html">自然信息</a></li>
	<li ><a href="/07/04.html">地理信息</a></li>
</ul>
</li>
<li >
<span>其他資源</span>
<ul>
	<li ><a href="https://oa.zhuhe.tw:5001" target="_blank">其他資源</a></li>
	<li ><a href="https://ctext.org" target="_blank">電子計劃</a></li>
	<li ><a href="/tool">網路工具</a></li>
	<li ><a href="/tool/html5.html">瀏覽器支援</a></li>
	<li ><a href="/tool/jsquanjiajiemi.html">JS加密解密</a></li>
	<li ><a href="/tool/morse.html">摩斯密碼</a></li>
	<li ><a href="/tool/zhuanhuan.html">編碼轉換</a></li>
	<li ><a href="/tool/htmltanchu.html">彈出測試</a></li>
</ul>
</li>
<li class="others typeA sitemap"><a href="/tool">網站導覽</a></li>
<li class="others typeA qa"><a href="/help">朱賀幫助</a></li>
<li class="others typeA contact"><a href="mailto:zhuhe@zhuhe.tw" target ="_self">聯絡我們</a></li>
<li class="others typeA sBranch"><a href="https://9.zhuhe.tw/" target="_blank">康正官網</a></li>
<li class="others typeB fanpage"><a href="https://google.com" target="_blank">Google</a></li>
<li class="others typeB youtube"><a href="https://youtube.com" target="_blank">YouTube</a></li>
<li class="others typeB app"><a href="https://twitter.com">Twitter</a></li>
<li class="others typeB eshop"><a href="/video">Video</a></li>
    </ul>
</nav>
<!--zhuhe.結束菜單-->
<script type="text/javascript">
    (function ($) {
$(window).load(function () {
    //   $("#navMenu").show();
    $("#navMenu").css({ "visibility": "visible" });
    // $("#navUl").mCustomScrollbar();
});
       // setTimeout(function () { $("#navMenu a").attr("title", "menu"); }, 5000);
    })(jQuery);
</script>
<!--zhuhe.開始主要部分-->
<div class="top"></div><div class="zhishu"><!-- 去掉id="fullscreen"使div滑動-->
<!--zhuhe.開始右側彈出-->
<script type="text/javascript">
//<![CDATA[
 $(document).ready(function () {$("#navMenu").mmenu({offCanvas: {position: "right"}});});
 var arr=['zhuhe.tw'];
 var lang='1';
 Show1=false;Show2=false;Show3=false;Show4=true;Show5=false;Show6=false;
 //]]>
</script>
<!--zhuhe.結束右側彈出-->
<div >
<header class="Header">
<a href="#navMenu" class="navBtn" title="主選單">
<img src="../images/icon/navbtn.svg" alt="選單圖示" />
<img src="../images/icon/foto_right2.svg" alt="" />
</a>
<a href="javascript:;"><h1>zhuhe</h1></a>
</header>
<!--zhuhe.開始頁面-->
<h1 align="right">典藏資源</h1>
<h2 align="right">四書五經</h2>
<h3 align="right">大學</h3>
<HR>
<p class="zw" id="目錄">目錄<p>
<li class="zw"><a href="#學而第一">學而第一</a></li>
<li class="zw"><a href="#爲政第二">爲政第二</a></li>
<li class="zw"><a href="#八佾第三">八佾第三</a></li>
<li class="zw"><a href="#里仁第四">里仁第四</a></li>
<li class="zw"><a href="#公冶長第五">公冶長第五</a></li>
<li class="zw"><a href="#雍也第六">雍也第六</a></li>
<li class="zw"><a href="#述而第七">述而第七</a></li>
<li class="zw"><a href="#泰伯第八">泰伯第八</a></li>
<li class="zw"><a href="#子罕第九">子罕第九</a></li>
<li class="zw"><a href="#鄉黨第十">鄉黨第十</a></li>
<li class="zw"><a href="#先進第十一">先進第十一</a></li>
<li class="zw"><a href="#顏淵第十二">顏淵第十二</a></li>
<li class="zw"><a href="#子路第十三">子路第十三</a></li>
<li class="zw"><a href="#憲問第十四">憲問第十四</a></li>
<li class="zw"><a href="#衞靈公第十五">衞靈公第十五</a></li>
<li class="zw"><a href="#季氏第十六">季氏第十六</a></li>
<li class="zw"><a href="#陽貨第十七">陽貨第十七</a></li>
<li class="zw"><a href="#微子第十八">微子第十八</a></li>
<li class="zw"><a href="#子張第十九">子張第十九</a></li>
<li class="zw"><a href="#堯曰第二十">堯曰第二十</a></li>
<h4 class="zw">學而第一</span></h4><a class="zw"  href="#目錄">目錄</a>
<b style="background: #d9e3f1" class="zw">一之一</b>
<p class="zw">子曰：「學而時習之，不亦說乎？有朋自遠方來，不亦樂乎？人不知而不慍，不亦君子乎？」
</p>
<b style="background: #d9e3f1" class="zw">一之二</b>
<p class="zw">有子曰：「其爲人也孝弟，而好犯上者，鮮矣；不好犯上，而好作亂者，未之有也。君子務本，本立而道生；孝弟也者，其爲仁之本與？」
</p>
<b style="background: #d9e3f1" class="zw">一之三</b></div>
<p class="zw">子曰：「巧言令色，鮮矣仁。」
</p>
<b style="background: #d9e3f1" class="zw">一之四</b></div>
<p class="zw">曾子曰：「吾日三省吾身：爲人謀而不忠乎？與朋友交而不信乎？傳不習乎？」
</p>
<b style="background: #d9e3f1" class="zw">一之五</b></div>
<p class="zw">子曰：「道千乘之國，敬事而信，節用而愛人，使民以時。」
</p>
<b style="background: #d9e3f1" class="zw">一之六</b></div>
<p class="zw">子曰：「弟子入則孝，出則弟，謹而信，汎愛眾，而親仁。行有餘力，則以學文。」
</p>
<b style="background: #d9e3f1" class="zw">一之七</b></div>
<p class="zw">子夏曰：「賢賢易色；事父母，能竭其力；事君，能致其身；與朋友交，言而有信；雖曰未學，吾必謂之學<span style="color: black; border-bottom:1px dotted red; BACKGROUND: linen; cursor: help" title="一無「已」字">已</span>矣。」
</p>
<b style="background: #d9e3f1" class="zw">一之八</b></div>
<p class="zw">子曰：「君子不重則不威，學則不固。主忠信，無友不如己者，過則勿憚改。」
</p>
<b style="background: #d9e3f1" class="zw">一之九</b></div>
<p class="zw">曾子曰：「愼終追遠，民德歸厚矣。」
</p>
<b style="background: #d9e3f1" class="zw">一之十</b></div>
<p class="zw">子禽問於子貢曰：「夫子至於是邦也，必聞其政，求之與？抑與之與？」子貢曰：「夫子溫、良、恭、儉、讓以得之。夫子之求之也，其諸異乎人之求之與？」
</p>
<b style="background: #d9e3f1" class="zw">一之十一</b></div>
<p class="zw">子曰：「父在觀其志，父沒觀其行。三年無改於父之道，可謂孝矣。」
</p>
<b style="background: #d9e3f1" class="zw">一之十二</b></div>
<p class="zw">有子曰：「<span style="color: black; border-bottom:1px dotted red; BACKGROUND: linen; cursor: help" title="一說該章的句讀應作「禮之用，和爲貴；先王之道，斯爲美。小大由之，有所不行，知和而和，不以禮節之，亦不可行也。」">禮之用，和爲貴；先王之道，斯爲美；小大由之。有所不行，知和而和，不以禮節之，亦不可行也。</span>」
</p>
<b style="background: #d9e3f1" class="zw">一之十三</b></div>
<p class="zw">有子曰：「信近於義，言可復也；恭近於禮，遠恥辱也。因不失其親，亦可宗也。」
</p>
<b style="background: #d9e3f1" class="zw">一之十四</b></div>
<p class="zw">子曰：「君子食無求飽，居無求安，敏於事而愼於言，就有道而正焉：可謂好學<span style="color: black; border-bottom:1px dotted red; BACKGROUND: linen; cursor: help" title="一作「也已矣」">也已</span>。」
</p>
<b style="background: #d9e3f1" class="zw">一之十五</b></div>
<p class="zw">子貢曰：「貧而無諂，富而無驕，何如？」子曰：「可也。未若<span style="color: black; border-bottom:1px dotted red; BACKGROUND: linen; cursor: help" title="一作「貧而樂道」">貧而樂</span>，富而好禮者也」。子貢曰：「《詩》云：『如切如磋，如琢如磨。』其斯之謂與？」子曰：「賜也，始可與言《詩》已矣！<span style="color: black; border-bottom:1px dotted red; BACKGROUND: linen; cursor: help" title="一作「吿諸往而知來者也」">吿諸往而知來者</span>。」
</p>
<b style="background: #d9e3f1" class="zw">一之十六</b></div>
<p class="zw">子曰：「不患人之不己知，患不知人也。」
</p>
<h4 class="zw"><span id="爲政第二">爲政第二</span></h4><a class="zw"  href="#目錄">目錄</a>
<b style="background: #d9e3f1" class="zw">二之一</b></div>
<p class="zw">子曰：「爲政以德，譬如北辰，居其所，而眾星共之。」
</p>
<b style="background: #d9e3f1" class="zw">二之二</b></div>
<p class="zw">子曰：「詩三百，一言以蔽之，曰思無邪。」
</p>
<b style="background: #d9e3f1" class="zw">二之三</b></div>
<p class="zw">子曰：「道之以政，齊之以刑，民免而無恥；道之以德，齊之以禮，有恥且格。」
</p>
<b style="background: #d9e3f1" class="zw">二之四</b></div>
<p class="zw">子曰：「吾十有五而志于學；三十而立；四十而不惑；五十而知天命；六十而耳順；七十而從心所欲，不踰矩。」
</p>
<b style="background: #d9e3f1" class="zw">二之五</b></div>
<p class="zw">孟懿子問孝。子曰：「無違。」樊遲御，子吿之曰：「孟孫問孝於我，我對曰：『無違。』」樊遲曰：「何謂也？」子曰：「生，事之以禮；死，葬之以禮，祭之以禮。」
</p>
<b style="background: #d9e3f1" class="zw">二之六</b></div>
<p class="zw">孟武伯問孝。子曰：「父母，唯其疾之憂。」
</p>
<b style="background: #d9e3f1" class="zw">二之七</b></div>
<p class="zw">子游問孝。子曰：「今之孝者，是謂能養。至於犬馬，皆能有養。不敬，何以別乎？」
</p>
<b style="background: #d9e3f1" class="zw">二之八</b></div>
<p class="zw">子夏問孝。子曰：「色難。有事，弟子服其勞；有酒食，先生饌。曾是以爲孝乎？」
</p>
<b style="background: #d9e3f1" class="zw">二之九</b></div>
<p class="zw">子曰：「吾與回言終日，不違如愚。退而省其私，亦足以發。回也不愚。」
</p>
<b style="background: #d9e3f1" class="zw">二之十</b></div>
<p class="zw">子曰：「視其所以，觀其所由，察其所安，人焉廋哉！人焉廋哉！」
</p>
<b style="background: #d9e3f1" class="zw">二之十一</b></div>
<p class="zw">子曰：「溫故而知新，可以爲師矣。」
</p>
<b style="background: #d9e3f1" class="zw">二之十二</b></div>
<p class="zw">子曰：「君子不器。」
</p>
<b style="background: #d9e3f1" class="zw">二之十三</b></div>
<p class="zw">子貢問君子。子曰：「先行其言，而後從之。」
</p>
<b style="background: #d9e3f1" class="zw">二之十四</b></div>
<p class="zw">子曰：「君子周而不比，小人比而不周。」
</p>
<b style="background: #d9e3f1" class="zw">二之十五</b></div>
<p class="zw">子曰：「學而不思則罔，思而不學則殆。」
</p>
<b style="background: #d9e3f1" class="zw">二之十六</b></div>
<p class="zw">子曰：「攻乎異端，斯害也已。」
</p>
<b style="background: #d9e3f1" class="zw">二之十七</b></div>
<p class="zw">子曰：「由，誨女知之乎！知之爲知之，不知爲不知，是知也。」
</p>
<b style="background: #d9e3f1" class="zw">二之十八</b></div>
<p class="zw">子張學干祿。子曰：「多聞闕疑，愼言其餘，則寡尤；多見闕殆，愼行其餘，則寡悔。言寡尤，行寡悔，祿在其中矣。」
</p>
<b style="background: #d9e3f1" class="zw">二之十九</b></div>
<p class="zw">哀公問曰：「何爲則民服？」孔子對曰：「舉直錯諸枉，則民服；舉枉錯諸直，則民不服。」
</p>
<b style="background: #d9e3f1" class="zw">二之二十</b></div>
<p class="zw">季康子問：「使民敬忠以勸，如之何？」子曰：「臨之以莊，則敬；孝慈，則忠；舉善而教不能，則勸。」
</p>
<b style="background: #d9e3f1" class="zw">二之二一</b></div>
<p class="zw">或謂孔子曰：「子奚不爲政？」子曰：「<span style="color: black; border-bottom:1px dotted red; BACKGROUND: linen; cursor: help" title="也有點作「《書》云：『孝乎惟孝，友於兄弟，施於有政。』」的。今本《尚書·周書·君陳篇》有「惟孝友於兄弟，克施有政」的文字，但通常認爲這是後人作的偽古文。由於原典早已失傳，此處無法判定引用究竟在何處終止。">《書》云：『孝乎惟孝，友於兄弟。』施於有政，</span><span style="color: black; border-bottom:1px dotted red; BACKGROUND: linen; cursor: help" title="一作「是亦爲政也」">是亦爲政</span>，奚其爲爲政？」
</p>
<b style="background: #d9e3f1" class="zw">二之二二</b></div>
<p class="zw">子曰：「人而無信，不知其可也。大車無輗，小車無軏，其何以行之哉？」
</p>
<b style="background: #d9e3f1" class="zw">二之二三</b></div>
<p class="zw">子張問：「十世可知也？」子曰：「殷因於夏禮，所損益可知也；周因於殷禮，所損益可知也；其或繼周者，雖百世可知也。」
</p>
<b style="background: #d9e3f1" class="zw">二之二四</b></div>
<p class="zw">子曰：「非其鬼而祭之，諂也。見義不爲，無勇也。」
</p>
<h4 class="zw"><span id="八佾第三">八佾第三</span></h4><a class="zw"  href="#目錄">目錄</a>
<b style="background: #d9e3f1" class="zw">三之一</b></div>
<p class="zw">孔子謂季氏：「八佾舞於庭。是可忍也，孰不可忍也！」
</p>
<b style="background: #d9e3f1" class="zw">三之二</b></div>
<p class="zw">三家者，以雍徹。子曰：「『相維辟公，天子穆穆。』奚取於三家之堂？」
</p>
<b style="background: #d9e3f1" class="zw">三之三</b></div>
<p class="zw">子曰：「人而不仁，如禮何？人而不仁，如樂何？」
</p>
<b style="background: #d9e3f1" class="zw">三之四</b></div>
<p class="zw">林放問禮之本。子曰：「大哉問！禮，與其奢也，寧儉；喪，與其易也，寧戚。」
</p>
<b style="background: #d9e3f1" class="zw">三之五</b></div>
<p class="zw">子曰：「夷狄之有君，不如諸夏之亡也。」
</p>
<b style="background: #d9e3f1" class="zw">三之六</b></div>
<p class="zw">季氏旅於泰山。子謂冉有曰：「女弗能救與？」對曰：「不能。」子曰：「嗚呼！曾謂泰山不如林放乎？」
</p>
<b style="background: #d9e3f1" class="zw">三之七</b></div>
<p class="zw">子曰：「君子無所爭，必也射乎！揖讓而升，下而飮，其爭也君子。」
</p>
<b style="background: #d9e3f1" class="zw">三之八</b></div>
<p class="zw">子夏問曰：「『巧笑倩兮，美目盼兮，素以爲絢兮。』何謂也？」子曰：「繪事後素。」曰：「禮後乎？」子曰：「起予者商也，始可與言《詩》已矣。」
</p>
<b style="background: #d9e3f1" class="zw">三之九</b></div>
<p class="zw">子曰：「夏禮，吾能言之，杞不足徵也；殷禮，吾能言之，宋不足徵也。文獻不足故也，足，則吾能徵之矣。」
</p>
<b style="background: #d9e3f1" class="zw">三之十</b></div>
<p class="zw">子曰：「禘自既灌而往者，吾不欲觀之矣。」
</p>
<b style="background: #d9e3f1" class="zw">三之十一</b></div>
<p class="zw">或問「禘」之說。子曰：「不知也。知其說者之於天下也，其如示諸斯乎？」指其掌。
</p>
<b style="background: #d9e3f1" class="zw">三之十二</b></div>
<p class="zw">祭如在，祭神如神在。子曰：「吾不與祭，如不祭。」
</p>
<b style="background: #d9e3f1" class="zw">三之十三</b></div>
<p class="zw">王孫賈問曰：「『與其媚於奧，寧媚於竈。』何謂也？」子曰：「不然。獲罪於天，無所禱也。」
</p>
<b style="background: #d9e3f1" class="zw">三之十四</b></div>
<p class="zw">子曰：「周監於二代，郁郁乎文哉！吾從周。」
</p>
<b style="background: #d9e3f1" class="zw">三之十五</b></div>
<p class="zw">子入太廟，每事問。或曰：「孰謂鄹人之子知禮乎？入太廟，每事問。」子聞之曰：「是禮也！」
</p>
<b style="background: #d9e3f1" class="zw">三之十六</b></div>
<p class="zw">子曰：「射不主皮，爲力不同科，古之道也。」
</p>
<b style="background: #d9e3f1" class="zw">三之十七</b></div>
<p class="zw">子貢欲去吿朔之餼羊。子曰：「賜也！爾愛其羊，我愛其禮。」
</p>
<b style="background: #d9e3f1" class="zw">三之十八</b></div>
<p class="zw">子曰：「事君盡禮，人以爲諂也。」
</p>
<b style="background: #d9e3f1" class="zw">三之十九</b></div>
<p class="zw">定公問：「君使臣，臣事君，如之何？」孔子對曰：「君使臣以禮，臣事君以忠。」
</p>
<b style="background: #d9e3f1" class="zw">三之二十</b></div>
<p class="zw">子曰：「《關雎》，樂而不淫，哀而不傷。」
</p>
<b style="background: #d9e3f1" class="zw">三之二一</b></div>
<p class="zw">哀公問社於宰我。宰我對曰：「夏后氏以松，殷人以柏，周人以栗。曰：『使民戰栗。』子聞之，曰：「成事不說，遂事不諫，既往不咎。」
</p>
<b style="background: #d9e3f1" class="zw">三之二二</b></div>
<p class="zw">子曰：「管仲之器小哉！」或曰：「管仲儉乎？」曰：「管氏有三歸，官事不攝，焉得儉？<span style="color: black; border-bottom:1px dotted red; BACKGROUND: linen; cursor: help" title="部分版本兩句之間有「曰」字。">」「</span>然則管仲知禮乎？」曰：「邦君樹塞門，管氏亦樹塞門。邦君爲兩君之好，有反坫，管氏亦有反坫。管氏而知禮，孰不知禮？」
</p>
<b style="background: #d9e3f1" class="zw">三之二三</b></div>
<p class="zw">子語魯大師樂，曰：「樂其可知<span style="color: black; border-bottom:1px dotted red; BACKGROUND: linen; cursor: help" title="一作「已」">也</span>。始作，翕如也。從之，純如也，皦如也，繹如也。以成。」
</p>
<b style="background: #d9e3f1" class="zw">三之二四</b></div>
<p class="zw">儀封人請見，曰：「君子之至於斯<span style="color: black; border-bottom:1px dotted red; BACKGROUND: linen; cursor: help" title="一作「者」">也</span>，吾未嘗不得見也。」從者見之。出曰：「二三子，何患於喪乎？天下之無道也久矣，天將以夫子爲木鐸。」
</p>
<b style="background: #d9e3f1" class="zw">三之二五</b></div>
<p class="zw">子謂韶：「盡美矣，又盡善也。」謂武：「盡美矣，未盡善也。」
</p>
<b style="background: #d9e3f1" class="zw">三之二六</b></div>
<p class="zw">子曰：「居上不寬，爲禮不敬，臨喪不哀，吾何以觀之哉！」
</p>
<h4 class="zw"><span id="里仁第四">里仁第四</span></h4><a class="zw"  href="#目錄">目錄</a>
<b style="background: #d9e3f1" class="zw">四之一</b></div>
<p class="zw">子曰：「里仁爲美。擇不處仁，焉得知？」
</p>
<b style="background: #d9e3f1" class="zw">四之二</b></div>
<p class="zw">子曰：「不仁者，不可以久處約，不可以長處樂。仁者安仁，知者利仁。」
</p>
<b style="background: #d9e3f1" class="zw">四之三</b></div>
<p class="zw">子曰：「惟仁者能好人，能惡人。」
</p>
<b style="background: #d9e3f1" class="zw">四之四</b></div>
<p class="zw">子曰：「苟志於仁矣，無惡也。」
</p>
<b style="background: #d9e3f1" class="zw">四之五</b></div>
<p class="zw">子曰：「富與貴，是人之所欲也，不以其道得之，不處也。貧與賤，是人之所惡也；不以其道得之，不去也。君子去仁，惡乎成名？君子無終食之閒違仁，造次必於是，顚沛必於是。」
</p>
<b style="background: #d9e3f1" class="zw">四之六</b></div>
<p class="zw">子曰：「我未見好仁者，惡不仁者。好仁者，無以尙之；惡不仁者，其爲仁矣。不使不仁者加乎其身。有能一日用其力於仁矣乎？我未見力不足者！蓋有之矣，我未之見也。」
</p>
<b style="background: #d9e3f1" class="zw">四之七</b></div>
<p class="zw">子曰：「人之過也，各於其黨。觀過，斯知仁矣。」
</p>
<b style="background: #d9e3f1" class="zw">四之八</b></div>
<p class="zw">子曰：「朝聞道，夕死可矣！」
</p>
<b style="background: #d9e3f1" class="zw">四之九</b></div>
<p class="zw">子曰：「士志於道，而恥惡衣惡食者，未足與議也！」
</p>
<b style="background: #d9e3f1" class="zw">四之十</b></div>
<p class="zw">子曰：「君子之於天下也，無適也，無莫也，義之與比。」
</p>
<b style="background: #d9e3f1" class="zw">四之十一</b></div>
<p class="zw">子曰：「君子懷德，小人懷土；君子懷刑，小人懷惠。」
</p>
<b style="background: #d9e3f1" class="zw">四之十二</b></div>
<p class="zw">子曰：「放於利而行，多怨。」
</p>
<b style="background: #d9e3f1" class="zw">四之十三</b></div>
<p class="zw">子曰：「能以禮讓爲國乎，何有？不能以禮讓爲國，如禮何？」
</p>
<b style="background: #d9e3f1" class="zw">四之十四</b></div>
<p class="zw">子曰：「不患無位，患所以立。不患莫己知，求爲可知也。」
</p>
<b style="background: #d9e3f1" class="zw">四之十五</b></div>
<p class="zw">子曰：「參乎！吾道一以貫之。」曾子曰：「唯。」子出，門人問曰：「何謂也？」曾子曰：「夫子之道，忠恕而已矣！」
</p>
<b style="background: #d9e3f1" class="zw">四之十六</b></div>
<p class="zw">子曰：「君子喻於義，小人喻於利。」
</p>
<b style="background: #d9e3f1" class="zw">四之十七</b></div>
<p class="zw">子曰：「見賢思齊焉，見不賢而內自省也。」
</p>
<b style="background: #d9e3f1" class="zw">四之十八</b></div>
<p class="zw">子曰：「事父母幾諫；見志不從，又敬而不違，勞而不怨。」
</p>
<b style="background: #d9e3f1" class="zw">四之十九</b></div>
<p class="zw">子曰：「父母在，不遠遊；遊必有方。」
</p>
<b style="background: #d9e3f1" class="zw">四之二十</b></div>
<p class="zw">子曰：「三年無改於父之道，可謂孝矣。」
</p>
<b style="background: #d9e3f1" class="zw">四之二一</b></div>
<p class="zw">子曰：「父母之年，不可不知也。一則以喜，一則以懼。」
</p>
<b style="background: #d9e3f1" class="zw">四之二二</b></div>
<p class="zw">子曰：「古者言之不出，恥躬之不逮也。」
</p>
<b style="background: #d9e3f1" class="zw">四之二三</b></div>
<p class="zw">子曰：「以約失之者，鮮矣。」
</p>
<b style="background: #d9e3f1" class="zw">四之二四</b></div>
<p class="zw">子曰：「君子欲訥於言而敏於行。」
</p>
<b style="background: #d9e3f1" class="zw">四之二五</b></div>
<p class="zw">子曰：「德不孤，必有鄰。」
</p>
<b style="background: #d9e3f1" class="zw">四之二六</b></div>
<p class="zw">子游曰：「事君數，斯辱矣。朋友數，斯疏矣。」
</p>
<h4 class="zw"><span id="公冶長第五">公冶長第五</span></h4><a class="zw"  href="#目錄">目錄</a>
<b style="background: #d9e3f1" class="zw">五之一</b></div>
<p class="zw">子謂公冶長，「可妻也；雖在縲<span style="color: black; border-bottom:1px dotted red; BACKGROUND: linen; cursor: help" title="一作「紲」">絏</span>之中，非其罪也。」以其子妻之。
</p>
<b style="background: #d9e3f1" class="zw">五之二</b></div>
<p class="zw">子謂南容，「邦有道，不廢；邦無道，免於刑戮。」以其兄之子妻之。
</p>
<b style="background: #d9e3f1" class="zw">五之三</b></div>
<p class="zw">子謂子賤：「君子哉若人！魯無君子者，斯焉取斯？」
</p>
<b style="background: #d9e3f1" class="zw">五之四</b></div>
<p class="zw">子貢問曰：「賜也何如？」子曰：「女器也」。曰：「何器也？」曰：「瑚璉也。」
</p>
<b style="background: #d9e3f1" class="zw">五之五</b></div>
<p class="zw">或曰：「雍也，仁而不佞。」子曰：「焉用佞？禦人以口給，屢憎於人。不知其仁；焉用佞？」
</p>
<b style="background: #d9e3f1" class="zw">五之六</b></div>
<p class="zw">子使漆雕開仕。對曰：「吾斯之未能信。」子說。
</p>
<b style="background: #d9e3f1" class="zw">五之七</b></div>
<p class="zw">子曰：「道不行，乘桴浮於海，從我者，其由與？」子路聞之喜。子曰：「由也，好勇過我，無所取材。」
</p>
<b style="background: #d9e3f1" class="zw">五之八</b></div>
<p class="zw">孟武伯問：「子路仁乎？」子曰：「不知也。」又問，子曰：「由也，千乘之國，可使治其賦也；不知其仁也。」「求也何如？」子曰：「求也，千室之邑，百乘之家，可使爲之宰也；不知其仁也。」「赤也何如？」子曰：「赤也，束帶立於朝，可使與賓客言也；不知其仁也。」
</p>
<b style="background: #d9e3f1" class="zw">五之九</b></div>
<p class="zw">子謂子貢曰：「女與回也孰愈？」對曰：「賜也何敢望回！回也聞一以知十，賜也聞一以知二。」子曰：「弗如也。吾與女，弗如也。」
</p>
<b style="background: #d9e3f1" class="zw">五之十</b></div>
<p class="zw">宰予晝寢。子曰：「朽木不可雕也，糞土之牆，不可杇也；於予與何誅！」子曰：「始吾於人也，聽其言而信其行；今吾於人也，聽其言而觀其行；於予與改是。」
</p>
<b style="background: #d9e3f1" class="zw">五之十一</b></div>
<p class="zw">子曰：「吾未見剛者。」或對曰：「申棖。」子曰：「棖也慾！焉得剛？」
</p>
<b style="background: #d9e3f1" class="zw">五之十二</b></div>
<p class="zw">子貢曰：「我不欲人之加諸我也，吾亦欲無加諸人。」子曰：「賜也，非爾所及也！」
</p>
<b style="background: #d9e3f1" class="zw">五之十三</b></div>
<p class="zw">子貢曰：「夫子之文章，可得而聞也；夫子之言性與天道，不可得而聞也。」
</p>
<b style="background: #d9e3f1" class="zw">五之十四</b></div>
<p class="zw">子路有聞，未之能行，唯恐有聞。
</p>
<b style="background: #d9e3f1" class="zw">五之十五</b></div>
<p class="zw">子貢問曰：「孔文子，何以謂之文也？」子曰：「敏而好學，不恥下問，是以謂之文也。」
</p>
<b style="background: #d9e3f1" class="zw">五之十六</b></div>
<p class="zw">子謂子產：「有君子之道四焉：其行己也恭，其事上也敬，其養民也惠，其使民也義。」
</p>
<b style="background: #d9e3f1" class="zw">五之十七</b></div>
<p class="zw">子曰：「晏平仲善與人交，久而敬之。」
</p>
<b style="background: #d9e3f1" class="zw">五之十八</b></div>
<p class="zw">子曰：「臧文仲居蔡，山節藻梲。何如其知也？」
</p>
<b style="background: #d9e3f1" class="zw">五之十九</b></div>
<p class="zw">子張問曰：「令尹子文，三仕爲令尹，無喜色；三已之，無慍色。舊令尹之政，必以吿新令尹。何如？」子曰：「忠矣。」曰：「仁矣乎？」曰：「未知，焉得仁？」「崔子弒齊君，陳文子有馬十乘，棄而違之，至於他邦，則曰：『猶吾大夫崔子也！』違之，之一邦，則又曰：『猶吾大夫崔子也！』違之。何如？」子曰：「淸矣。」曰：「仁矣乎？」曰：「未知，焉得仁？」
</p>
<b style="background: #d9e3f1" class="zw">五之二十</b></div>
<p class="zw">季文子三思而後行。子聞之曰：「再，斯可矣！」
</p>
<b style="background: #d9e3f1" class="zw">五之二一</b></div>
<p class="zw">子曰：「甯武子，邦有道則知；邦無道則愚。其知可及也，其愚不可及也。」
</p>
<b style="background: #d9e3f1" class="zw">五之二二</b></div>
<p class="zw">子在陳，曰：「歸與！歸與！吾黨之小子狂簡，斐然成章，不知所以裁之。」
</p>
<b style="background: #d9e3f1" class="zw">五之二三</b></div>
<p class="zw">子曰：「伯夷、叔齊，不念舊惡，怨是用希。」
</p>
<b style="background: #d9e3f1" class="zw">五之二四</b></div>
<p class="zw">子曰：「孰謂微生高直？或乞醯焉，乞諸其鄰而與之。」
</p>
<b style="background: #d9e3f1" class="zw">五之二五</b></div>
<p class="zw">子曰：「巧言、令色、足恭，左丘明恥之，丘亦恥之。匿怨而友其人，左丘明恥之，丘亦恥之。」
</p>
<b style="background: #d9e3f1" class="zw">五之二六</b></div>
<p class="zw">顏淵、季路侍。子曰：「盍各言爾志？」子路曰：「願<span style="color: black; border-bottom:1px dotted red; BACKGROUND: linen; cursor: help" title="一作「車馬衣輕裘」。「輕」字係後人所加。">車馬衣裘</span>，與朋友共，敝之而無憾。」顏淵曰：「願無伐善，無施勞。」子路曰：「願聞子之志。」子曰：「老者安之，朋友信之，少者懷之。」
</p>
<b style="background: #d9e3f1" class="zw">五之二七</b></div>
<p class="zw">子曰：「已矣乎！吾未見能見其過，而內自訟者也。」
</p>
<b style="background: #d9e3f1" class="zw">五之二八</b></div>
<p class="zw">子曰：「十室之邑，必有忠信如丘者焉，不如丘之好學也。」
</p>
<h4 class="zw"><span id="雍也第六">雍也第六</span></h4><a class="zw"  href="#目錄">目錄</a>
<b style="background: #d9e3f1" class="zw">六之一</b></div>
<p class="zw">子曰：「雍也，可使南面。」仲弓問子桑伯子。子曰：「可也，簡。」仲弓曰：「居敬而行簡，以臨其民，不亦可乎？居簡而行簡，無乃大簡乎？」子曰：「雍之言然。」
</p>
<b style="background: #d9e3f1" class="zw">六之二</b></div>
<p class="zw">哀公問：「弟子孰爲好學？」孔子對曰：「有顏回者，好學；不遷怒，不貳過，不幸短命死矣！今也則亡，未聞好學者也。」
</p>
<b style="background: #d9e3f1" class="zw">六之三</b></div>
<p class="zw">子華使於齊，冉子爲其母請粟。子曰：「與之釜。」請益，曰：「與之庾。」冉子與之粟五秉。子曰：「赤之適齊也，乘肥馬，衣輕裘；吾聞之也：君子周急不繼富。」原思爲之宰，與之粟九百，辭。子曰：「毋！以與爾鄰里鄉黨乎！」
</p>
<b style="background: #d9e3f1" class="zw">六之四</b></div>
<p class="zw">子謂仲弓曰：「犁牛之子，騂且角；雖欲勿用，山川其舍諸？」
</p>
<b style="background: #d9e3f1" class="zw">六之五</b></div>
<p class="zw">子曰：「回也，其心三月不違仁。其餘，則日月至焉而已矣。」
</p>
<b style="background: #d9e3f1" class="zw">六之六</b></div>
<p class="zw">季康子問：「仲由可使從政也與？」子曰：「由也果，於從政乎何有！」曰：「賜也可使從政也與？」曰：「賜也達，於從政乎何有！」曰：「求也可使從政也與？」曰：「求也藝，於從政乎何有！」
</p>
<b style="background: #d9e3f1" class="zw">六之七</b></div>
<p class="zw">季氏使閔子騫爲費宰。閔子騫曰：「善爲我辭焉。如有復我者，則吾必在汶上矣。」
</p>
<b style="background: #d9e3f1" class="zw">六之八</b></div>
<p class="zw">伯牛有疾，子問之，自牖執其手，曰：「亡之，命矣夫！斯人也，而有斯疾也！斯人也，而有斯疾也！」
</p>
<b style="background: #d9e3f1" class="zw">六之九</b></div>
<p class="zw">子曰：「賢哉回也！一簞食，一瓢飮，在陋巷，人不堪其憂，回也不改其樂。賢哉回也！」
</p>
<b style="background: #d9e3f1" class="zw">六之十</b></div>
<p class="zw">冉求曰：「非不說子之道，力不足也。」子曰：「力不足者，中道而廢；今女畫。」
</p>
<b style="background: #d9e3f1" class="zw">六之十一</b></div>
<p class="zw">子謂子夏曰：「女爲君子儒，無爲小人儒。」
<small>註解：「女」有「汝、你」的意思。本句文意是「孔子給學生子夏的期許，希望子夏能做大事，不做計算小事的儒者。」</small>
</p>
<b style="background: #d9e3f1" class="zw">六之十二</b></div>
<p class="zw">子游爲武城宰。子曰：「女得人焉耳乎？」曰：「有澹臺滅明者，行不由徑；非公事，未嘗至於偃之室也。」
</p>
<b style="background: #d9e3f1" class="zw">六之十三</b></div>
<p class="zw">子曰：「孟之反不伐，奔而殿，將入門，策其馬，曰：『非敢後也，馬不進也。』」
</p>
<b style="background: #d9e3f1" class="zw">六之十四</b></div>
<p class="zw">子曰：「不有祝鮀之佞，而有宋朝之美，難乎免於今之世矣。」
</p>
<b style="background: #d9e3f1" class="zw">六之十五</b></div>
<p class="zw">子曰：「誰能出不由戶？何莫由斯道也！」
</p>
<b style="background: #d9e3f1" class="zw">六之十六</b></div>
<p class="zw">子曰：「質勝文則野，文勝質則史。文質彬彬，然後君子。」
</p>
<b style="background: #d9e3f1" class="zw">六之十七</b></div>
<p class="zw">子曰：「人之生也直，罔之生也幸而免。」
</p>
<b style="background: #d9e3f1" class="zw">六之十八</b></div>
<p class="zw">子曰：「知之者，不如好之者，好之者，不如樂之者。」
</p>
<b style="background: #d9e3f1" class="zw">六之十九</b></div>
<p class="zw">子曰：「中人以上，可以語上也；中人以下，不可以語上也。」
</p>
<b style="background: #d9e3f1" class="zw">六之二十</b></div>
<p class="zw">樊遲問知。子曰：「務民之義，敬鬼神而遠之，可謂知矣。」問仁。曰：「仁者先難而後獲，可謂仁矣。」
</p>
<b style="background: #d9e3f1" class="zw">六之二一</b></div>
<p class="zw">子曰：「知者樂水，仁者樂山。知者動，仁者靜。知者樂，仁者壽。」
</p>
<b style="background: #d9e3f1" class="zw">六之二二</b></div>
<p class="zw">子曰：「齊一變，至於魯；魯一變，至於道。」
</p>
<b style="background: #d9e3f1" class="zw">六之二三</b></div>
<p class="zw">子曰：「觚不觚，觚哉！觚哉！」
</p>
<b style="background: #d9e3f1" class="zw">六之二四</b></div>
<p class="zw">宰我問曰：「仁者雖吿之曰：『井有仁焉。』其從之也？」子曰：「何爲其然也？君子可逝也，不可陷也。可欺也，不可罔也。」
</p>
<b style="background: #d9e3f1" class="zw">六之二五</b></div>
<p class="zw">子曰：「君子博學於文，約之以禮，亦可以弗畔矣夫！」
</p>
<b style="background: #d9e3f1" class="zw">六之二六</b></div>
<p class="zw">子見南子，子路不說。夫子矢之曰：「予所否者，天厭之！天厭之！」
</p>
<b style="background: #d9e3f1" class="zw">六之二七</b></div>
<p class="zw">子曰：「中庸之爲德也，其至矣乎！民鮮久矣！」
</p>
<b style="background: #d9e3f1" class="zw">六之二八</b></div>
<p class="zw">子貢曰：「如有博施於民，而能濟眾，何如？可謂仁乎？」子曰：「何事於仁，必也聖乎？堯舜其猶病諸！夫仁者，己欲立而立人，己欲達而達人。能近取譬，可謂仁之方也已。」
</p>
<h4 class="zw"><span id="述而第七">述而第七</span></h4><a class="zw"  href="#目錄">目錄</a>
<b style="background: #d9e3f1" class="zw">七之一</b></div>
<p class="zw">子曰：「述而不作，信而好古，竊比於我老彭。」
</p>
<b style="background: #d9e3f1" class="zw">七之二</b></div>
<p class="zw">子曰：「默而識之，學而不厭，誨人不倦，何有於我哉？」
</p>
<b style="background: #d9e3f1" class="zw">七之三</b></div>
<p class="zw">子曰：「德之不脩，學之不講，聞義不能徙，不善不能改，是吾憂也。」
</p>
<b style="background: #d9e3f1" class="zw">七之四</b></div>
<p class="zw">子之燕居，申申如也，夭夭如也。
</p>
<b style="background: #d9e3f1" class="zw">七之五</b></div>
<p class="zw">子曰：「甚矣，吾衰也！久矣，吾不復夢見周公！」
</p>
<b style="background: #d9e3f1" class="zw">七之六</b></div>
<p class="zw">子曰：「志於道，據於德，依於仁，游於藝。」
</p>
<b style="background: #d9e3f1" class="zw">七之七</b></div>
<p class="zw">子曰：「自行束脩以上，吾未嘗無誨焉。」
</p>
<b style="background: #d9e3f1" class="zw">七之八</b></div>
<p class="zw">子曰：「不憤不啟；不悱不發。<span style="color: black; border-bottom:1px dotted red; BACKGROUND: linen; cursor: help" title="一作「舉一隅而示之」">舉一隅</span>，不以三隅反，<span style="color: black; border-bottom:1px dotted red; BACKGROUND: linen; cursor: help" title="一作「則吾不復也」">則不復也</span>。」
</p>
<b style="background: #d9e3f1" class="zw">七之九</b></div>
<p class="zw">子食於有喪者之側，未嘗飽也。子於是日哭，則不歌。
</p>
<b style="background: #d9e3f1" class="zw">七之十</b></div>
<p class="zw">子謂顏淵曰：「用之則行，舍之則藏。惟我與爾有是夫！」子路曰：「子行三軍，則誰與？」子曰：「暴虎馮河，死而無悔者，吾不與也。必也臨事而懼，好謀而成者也。」
</p>
<b style="background: #d9e3f1" class="zw">七之十一</b></div>
<p class="zw">子曰：「富而可求也，雖執鞭之士，吾亦爲之；如不可求，從吾所好。」
</p>
<b style="background: #d9e3f1" class="zw">七之十二</b></div>
<p class="zw">子之所愼：齊、戰、疾。
</p>
<b style="background: #d9e3f1" class="zw">七之十三</b></div>
<p class="zw">子在齊聞韶，三月不知肉味，曰：「不圖爲樂之至於斯也！」
</p>
<b style="background: #d9e3f1" class="zw">七之十四</b></div>
<p class="zw">冉有曰：「夫子爲衞君乎？」子貢曰：「諾，吾將問之」。入曰：「伯夷叔齊，何人也？」曰：「古之賢人也。」曰：「怨乎？」曰：「求仁而得仁，又何怨？」出，曰：「夫子不爲也。」
</p>
<b style="background: #d9e3f1" class="zw">七之十五</b></div>
<p class="zw">子曰：「飯疏食，飮水，曲肱而枕之，樂亦在其中矣。不義而富且貴，於我如浮雲。」
</p>
<b style="background: #d9e3f1" class="zw">七之十六</b></div>
<p class="zw">子曰：「加我數年，五十以學易，可以無大過矣。」
</p>
<b style="background: #d9e3f1" class="zw">七之十七</b></div>
<p class="zw">子所雅言：「詩、書、執禮，皆雅言也。」
</p>
<b style="background: #d9e3f1" class="zw">七之十八</b></div>
<p class="zw">葉公問孔子於子路，子路不對。子曰：「女奚不曰：『其爲人也，發憤忘食，樂以忘憂，不知老之將至云爾。』」
</p>
<b style="background: #d9e3f1" class="zw">七之十九</b></div>
<p class="zw">子曰：「我非生而知之者，好古，敏以求之者也。」
</p>
<b style="background: #d9e3f1" class="zw">七之二十</b></div>
<p class="zw">子不語：怪、力、亂、神。
</p>
<b style="background: #d9e3f1" class="zw">七之二一</b></div>
<p class="zw">子曰：「三人行，必有我師焉。擇其善者而從之，其不善者而改之。」
</p>
<b style="background: #d9e3f1" class="zw">七之二二</b></div>
<p class="zw">子曰：「天生德於予，桓魋其如予何！」
</p>
<b style="background: #d9e3f1" class="zw">七之二三</b></div>
<p class="zw">子曰：「二三子，以我爲隱乎？吾無隱乎爾！吾無行而不與二三子者，是丘也。」
</p>
<b style="background: #d9e3f1" class="zw">七之二四</b></div>
<p class="zw">子以四教：文、行、忠、信。
</p>
<b style="background: #d9e3f1" class="zw">七之二五</b></div>
<p class="zw">子曰：「聖人，吾不得而見之矣！得見君子者，斯可矣。」子曰：「善人，吾不得而見之矣！得見有恆者，斯可矣。亡而爲有，虛而爲盈，約而爲泰，難乎有恆矣！」
</p>
<b style="background: #d9e3f1" class="zw">七之二六</b></div>
<p class="zw">子釣而不綱，弋而不射宿。
</p>
<b style="background: #d9e3f1" class="zw">七之二七</b></div>
<p class="zw">子曰：「蓋有不知而作之者，我無是也。多聞，擇其善者而從之，多見而識之，知之次也。」
</p>
<b style="background: #d9e3f1" class="zw">七之二八</b></div>
<p class="zw">互鄉難與言。童子見，門人惑。子曰：「與其進也，不與其退也。唯何甚？人潔己以進，與其潔也，不保其往也！」
</p>
<b style="background: #d9e3f1" class="zw">七之二九</b></div>
<p class="zw">子曰：「仁遠乎哉？我欲仁，斯仁至矣。」
</p>
<b style="background: #d9e3f1" class="zw">七之三十</b></div>
<p class="zw">陳司敗問：「昭公知禮乎？」孔子對曰：「知禮。」孔子退，揖巫馬期而進之，曰：「吾聞君子不黨，君子亦黨乎？君取於吳爲同姓，謂之吳孟子。君而知禮，孰不知禮？」巫馬期以吿。子曰：「丘也幸，苟有過，人必知之。」
</p>
<b style="background: #d9e3f1" class="zw">七之三一</b></div>
<p class="zw">子與人歌而善，必使反之，而後和之。
</p>
<b style="background: #d9e3f1" class="zw">七之三二</b></div>
<p class="zw">子曰：「文，莫吾猶人也；躬行君子，則吾未之有得！」
</p>
<b style="background: #d9e3f1" class="zw">七之三三</b></div>
<p class="zw">子曰：「若聖與仁，則吾豈敢？抑爲之不厭，誨人不倦，則可謂云爾已矣！」公西華曰：「正唯弟子不能學也！」
</p>
<b style="background: #d9e3f1" class="zw">七之三四</b></div>
<p class="zw">子疾病，子路請禱。子曰：「有諸？」子路對曰：「有之。誄曰：『禱爾于上下神祇。』子曰：「丘之禱久矣！」
</p>
<b style="background: #d9e3f1" class="zw">七之三五</b></div>
<p class="zw">子曰：「奢則不孫，儉則固；與其不孫也，甯固。」
</p>
<b style="background: #d9e3f1" class="zw">七之三六</b></div>
<p class="zw">子曰：「君子坦蕩蕩，小人長戚戚。」
</p>
<b style="background: #d9e3f1" class="zw">七之三七</b></div>
<p class="zw">子溫而厲，威而不猛，恭而安。
</p>
<h4 class="zw"><span id="泰伯第八">泰伯第八</span></h4><a class="zw"  href="#目錄">目錄</a>
<b style="background: #d9e3f1" class="zw">八之一</b></div>
<p class="zw">子曰：「泰伯，其可謂至德也已矣！三以天下讓，民無得而稱焉。」
</p>
<b style="background: #d9e3f1" class="zw">八之二</b></div>
<p class="zw">子曰：「恭而無禮則勞，愼而無禮則葸，勇而無禮則亂，直而無禮則絞。君子篤於親，則民興於仁。故舊不遺，則民不偷。」
</p>
<b style="background: #d9e3f1" class="zw">八之三</b></div>
<p class="zw">曾子有疾，召門弟子曰：「啟予足！啟予手！詩云：『戰戰兢兢，如臨深淵，如履薄冰。』而今而後，吾知免夫！小子！」
</p>
<b style="background: #d9e3f1" class="zw">八之四</b></div>
<p class="zw">曾子有疾，孟敬子問之。曾子言曰：「鳥之將死，其鳴也哀，人之將死，其言也善。君子所貴乎道者三：動容貌，斯遠暴慢矣；正顏色，斯近信矣；出辭氣，斯遠鄙倍矣；籩豆之事，則有司存。」
</p>
<b style="background: #d9e3f1" class="zw">八之五</b></div>
<p class="zw">曾子曰：「以能問於不能，以多問於寡，有若無，實若虛，犯而不校。昔者吾友，嘗從事於斯矣。」
</p>
<b style="background: #d9e3f1" class="zw">八之六</b></div>
<p class="zw">曾子曰：「可以託六尺之孤，可以寄百里之命，臨大節而不可奪也。君子人與？君子人也！」
</p>
<b style="background: #d9e3f1" class="zw">八之七</b></div>
<p class="zw">曾子曰：「士不可以不弘毅，任重而道遠。仁以爲己任，不亦重乎；死而後已，不亦遠乎。」
</p>
<b style="background: #d9e3f1" class="zw">八之八</b></div>
<p class="zw">子曰：「興於詩，立於禮，成於樂。」
</p>
<b style="background: #d9e3f1" class="zw">八之九</b></div>
<p class="zw"><span style="color: black; border-bottom:1px dotted red; BACKGROUND: linen; cursor: help" title="此句之句讀頗有爭議，亦可爲「民可，使由之；不可，使知之。」">子曰：「民可使由之，不可使知之。」</span>。」
</p>
<b style="background: #d9e3f1" class="zw">八之十</b></div>
<p class="zw">子曰：「好勇疾貧，亂也。人而不仁，疾之已甚，亂也。」
</p>
<b style="background: #d9e3f1" class="zw">八之十一</b></div>
<p class="zw">子曰：「如有周公之才之美，使驕且吝，其餘不足觀也已！」
</p>
<b style="background: #d9e3f1" class="zw">八之十二</b></div>
<p class="zw">子曰：「三年學，不至於穀，不易得也。」
</p>
<b style="background: #d9e3f1" class="zw">八之十三</b></div>
<p class="zw">子曰：「篤信好學，守死善道。危邦不入，亂邦不居。天下有道則見，無道則隱。邦有道，貧且賤焉，恥也；邦無道，富且貴焉，恥也。」
</p>
<b style="background: #d9e3f1" class="zw">八之十四</b></div>
<p class="zw">子曰：「不在其位，不謀其政。」
</p>
<b style="background: #d9e3f1" class="zw">八之十五</b></div>
<p class="zw">子曰：「師摯之始，關雎之亂，洋洋乎，盈耳哉！」
</p>
<b style="background: #d9e3f1" class="zw">八之十六</b></div>
<p class="zw">子曰：「狂而不直，侗而不愿，悾悾而不信，吾不知之矣！」
</p>
<b style="background: #d9e3f1" class="zw">八之十七</b></div>
<p class="zw">子曰：「學如不及，猶恐失之。」
</p>
<b style="background: #d9e3f1" class="zw">八之十八</b></div>
<p class="zw">子曰：「巍巍乎，舜、禹之有天下也，而不與焉。」
</p>
<b style="background: #d9e3f1" class="zw">八之十九</b></div>
<p class="zw">子曰：「大哉，堯之爲君也！巍巍乎，唯天爲大，唯堯則之！蕩蕩乎，民無能名焉！巍巍乎，其有成功也！煥乎，其有文章！」
</p>
<b style="background: #d9e3f1" class="zw">八之二十</b></div>
<p class="zw">舜有臣五人，而天下治。武王曰：「予有亂臣十人。」孔子曰：「『才難』，不其然乎？唐虞之際，於斯爲盛，有婦人焉，九人而已。三分天下有其二，以服事殷、周之德，其可謂至德也已矣！」
</p>
<b style="background: #d9e3f1" class="zw">八之二一</b></div>
<p class="zw">子曰：「禹，吾無間然矣！菲飮食，而致孝乎鬼神；惡衣服，而致美乎黻冕；卑宮室，而盡力乎溝洫。禹，吾無間然矣！」
</p>
<h4 class="zw"><span id="子罕第九">子罕第九</span></h4><a class="zw"  href="#目錄">目錄</a>
<b style="background: #d9e3f1" class="zw">九之一</b></div>
<p class="zw">子罕言利與命與仁。
</p>
<b style="background: #d9e3f1" class="zw">九之二</b></div>
<p class="zw">達巷黨人曰：「大哉孔子！博學而無所成名。」子聞之，謂門弟子曰：「吾何執？執御乎？執射乎？吾執御矣！」
</p>
<b style="background: #d9e3f1" class="zw">九之三</b></div>
<p class="zw">子曰：「麻冕，禮也；今也純，儉，吾從眾。拜下，禮也；今拜乎上，泰也。雖違眾，吾從下。」
</p>
<b style="background: #d9e3f1" class="zw">九之四</b></div>
<p class="zw">子絕四：「毋意，毋必，毋固，毋我。」
</p>
<b style="background: #d9e3f1" class="zw">九之五</b></div>
<p class="zw">子畏於匡。曰：「文王既沒，文不在茲乎？天之將喪斯文也，後死者，不得與於斯文也。天之未喪斯文也，匡人其如予何？」
</p>
<b style="background: #d9e3f1" class="zw">九之六</b></div>
<p class="zw">大宰問於子貢曰：「夫子聖者與？何其多能也？」子貢曰：「固天縱之將聖，又多能也。」子聞之曰：「大宰知我乎！吾少也賤，故多能鄙事。君子多乎哉？不多也！」
</p>
<b style="background: #d9e3f1" class="zw">九之七</b></div>
<p class="zw">牢曰：「子云：『吾不試，故藝。』」
</p>
<b style="background: #d9e3f1" class="zw">九之八</b></div>
<p class="zw">子曰：「吾有知乎哉？無知也。有鄙夫問於我，空空如也，我扣其兩端而竭焉。」
</p>
<b style="background: #d9e3f1" class="zw">九之九</b></div>
<p class="zw">子曰：「鳳鳥不至，河不出圖，吾已矣夫！」
</p>
<b style="background: #d9e3f1" class="zw">九之十</b></div>
<p class="zw">子見齊衰者，冕衣裳者，與瞽者，見之，雖少必作，過之必趨。
</p>
<b style="background: #d9e3f1" class="zw">九之十一</b></div>
<p class="zw">顏淵喟然歎曰：「仰之彌高，鑽之彌堅，瞻之在前，忽焉在後！夫子循循然善誘人：博我以文，約我以禮。欲罷不能，既竭吾才，如有所立卓爾，雖欲從之，末由也已！」
</p>
<b style="background: #d9e3f1" class="zw">九之十二</b></div>
<p class="zw">子疾病，子路使門人爲臣。病間，曰：「久矣哉，由之行詐也！無臣而爲有臣，吾誰欺？欺天乎？且予與其死於臣之手也，無寧死於二三子之手乎！且予縱不得大葬，予死於道路乎？」
</p>
<b style="background: #d9e3f1" class="zw">九之十三</b></div>
<p class="zw">子貢曰：「有美玉於斯，韞櫝而藏諸？求善賈而沽諸？」子曰：「沽之哉！沽之哉！我待賈者也！」
</p>
<b style="background: #d9e3f1" class="zw">九之十四</b></div>
<p class="zw">子欲居九夷。或曰：「陋，如之何？」子曰：「君子居之，何陋之有？」
</p>
<b style="background: #d9e3f1" class="zw">九之十五</b></div>
<p class="zw">子曰：「吾自衞反魯，然後樂正，雅頌各得其所。」
</p>
<b style="background: #d9e3f1" class="zw">九之十六</b></div>
<p class="zw">子曰：「出則事公卿，入則事父兄，喪事不敢不勉，不爲酒困，何有於我哉？」
</p>
<b style="background: #d9e3f1" class="zw">九之十七</b></div>
<p class="zw">子在川上曰：「逝者如斯夫！不舍晝夜。」
</p>
<b style="background: #d9e3f1" class="zw">九之十八</b></div>
<p class="zw">子曰：「吾未見好德如好色者也。」
</p>
<b style="background: #d9e3f1" class="zw">九之十九</b></div>
<p class="zw">子曰：「譬如爲山，未成一簣，止，吾止也！譬如平地，雖覆一簣，進，吾往也！」
</p>
<b style="background: #d9e3f1" class="zw">九之二十</b></div>
<p class="zw">子曰：「語之而不惰者，其回也與！」
</p>
<b style="background: #d9e3f1" class="zw">九之二一</b></div>
<p class="zw">子謂顏淵，曰：「惜乎！吾見其進也，未見其止也！」
</p>
<b style="background: #d9e3f1" class="zw">九之二二</b></div>
<p class="zw">子曰：「苗而不秀者，有矣夫！秀而不實者，有矣夫！」
</p>
<b style="background: #d9e3f1" class="zw">九之二三</b></div>
<p class="zw">子曰：「後生可畏，焉知來者之不如今也？四十五十而無聞焉，斯亦不足畏也已！」
</p>
<b style="background: #d9e3f1" class="zw">九之二四</b></div>
<p class="zw">子曰：「法語之言，能無從乎！改之爲貴。巽與之言，能無說乎？繹之爲貴。說而不繹，從而不改，吾末如之何也已矣！」
</p>
<b style="background: #d9e3f1" class="zw">九之二五</b></div>
<p class="zw">子曰：「主忠信，毋友不如己者，過則勿憚改。」
</p>
<b style="background: #d9e3f1" class="zw">九之二六</b></div>
<p class="zw">子曰：「三軍可奪帥也，匹夫不可奪志也。」
</p>
<b style="background: #d9e3f1" class="zw">九之二七</b></div>
<p class="zw">子曰：「衣敝縕袍，與衣狐貉者立，而不恥者，其由也與！『不忮不求，何用不臧？』子路終身誦之。子曰：「是道也，何足以臧？」
</p>
<b style="background: #d9e3f1" class="zw">九之二八</b></div>
<p class="zw">子曰：「歲寒，然後知松柏之後凋也。」
</p>
<b style="background: #d9e3f1" class="zw">九之二九</b></div>
<p class="zw">子曰：「知者不惑，仁者不憂，勇者不懼。」
</p>
<b style="background: #d9e3f1" class="zw">九之三十</b></div>
<p class="zw">子曰：「可與共學，未可與適道；可與適道，未可與立；可與立，未可與權。」
</p>
<b style="background: #d9e3f1" class="zw">九之三一</b></div>
<p class="zw">「唐棣之華，偏其反而；豈不爾思？室是遠而」。子曰：「未之思也，夫何遠之有？」
</p>
<h4 class="zw"><span id="鄉黨第十">鄉黨第十</span></h4><a class="zw"  href="#目錄">目錄</a>
<b style="background: #d9e3f1" class="zw">十之一</b></div>
<p class="zw">孔子於鄉黨，恂恂如也，似不能言者。其在宗廟朝廷，便便言，唯謹爾。
</p>
<b style="background: #d9e3f1" class="zw">十之二</b></div>
<p class="zw">朝與下大夫言，侃侃如也；與上大夫言，誾誾如也。君在，踧踖如也，與與如也。
</p>
<b style="background: #d9e3f1" class="zw">十之三</b></div>
<p class="zw">君召使擯，色勃如也，足躩如也。揖所與立，左右手，衣前後，襜如也。趨進，翼如也。賓退，必復命，曰：「賓不顧矣。」
</p>
<b style="background: #d9e3f1" class="zw">十之四</b></div>
<p class="zw">入公門，鞠躬如也，如不容。立不中門，行不履閾。過位，色勃如也，足躩如也，其言似不足者。攝齊升堂，鞠躬如也，屛氣似不息者。出，降一等，逞顏色，怡怡如也。沒階趨進，翼如也。復其位，踧踖如也。
</p>
<b style="background: #d9e3f1" class="zw">十之五</b></div>
<p class="zw">執圭，鞠躬如也，如不勝。上如揖，下如授，勃如戰色，足蹜蹜如有循。享禮，有容色。私覿，愉愉如也。
</p>
<b style="background: #d9e3f1" class="zw">十之六</b></div>
<p class="zw">君子不以紺緅飾，紅紫不以爲褻服；當暑，袗絺綌，必表而出之。緇衣羔裘，素衣麑裘，黃衣狐裘。褻裘長，短右袂。（必有寢衣，長一身有半。）狐貉之厚以居。去喪，無所不佩。非帷裳，必殺之。羔裘玄冠，不以弔。吉月，必朝服而朝。
</p>
<b style="background: #d9e3f1" class="zw">十之七</b></div>
<p class="zw">齊，必有明衣，布。齊必變食，居必遷坐。
</p>
<b style="background: #d9e3f1" class="zw">十之八</b></div>
<p class="zw">食不厭精，膾不厭細。食饐而餲，魚餒而肉敗，不食。色惡不食，臭惡不食。失飪不食，不時不食。割不正不食，不得其醬不食。肉雖多，不使勝食氣。唯酒無量，不及亂。沽酒市脯不食。不撤薑食，不多食。祭于公，不宿肉。祭肉不出三日，出三日，不食之矣。食不語，寢不言。雖疏食菜羹瓜祭，必齊如也。
</p>
<b style="background: #d9e3f1" class="zw">十之九</b></div>
<p class="zw">席不正不坐。
</p>
<b style="background: #d9e3f1" class="zw">十之十</b></div>
<p class="zw">鄉人飮酒，杖者出，斯出矣。鄉人儺，朝服而立於阼階。
</p>
<b style="background: #d9e3f1" class="zw">十之十一</b></div>
<p class="zw">問人於他邦，再拜而送之。康子饋藥，拜而受之，曰：「丘未達，不敢嘗。」
</p>
<b style="background: #d9e3f1" class="zw">十之十二</b></div>
<p class="zw">廄焚，子退朝，曰：「傷人乎？」不問馬。
</p>
<b style="background: #d9e3f1" class="zw">十之十三</b></div>
<p class="zw">君賜食，必正席先嘗之。君賜腥，必熟而薦之。君賜生，必畜之。侍食於君，君祭，先飯。疾，君視之，東首，加朝服拖紳。君命召，不俟駕行矣。
</p>
<b style="background: #d9e3f1" class="zw">十之十四</b></div>
<p class="zw">入太廟，每事問。
</p>
<b style="background: #d9e3f1" class="zw">十之十五</b></div>
<p class="zw">朋友死，無所歸，曰：「於我殯。」朋友之饋，雖車馬，非祭肉，不拜。
</p>
<b style="background: #d9e3f1" class="zw">十之十六</b></div>
<p class="zw">寢不尸，居不容。見齊衰者，雖狎必變。見冕者與瞽者，雖褻必以貌。凶服者式之。式負版者。有盛饌，必變色而作。迅雷，風烈，必變。
</p>
<b style="background: #d9e3f1" class="zw">十之十七</b></div>
<p class="zw">升車，必正立，執綏。車中不內顧，不疾言，不親指。
</p>
<b style="background: #d9e3f1" class="zw">十之十八</b></div>
<p class="zw">色斯舉矣，翔而後集。曰：「山梁雌雉，時哉時哉！」子路共之，三嗅而作。
</p>
<h4 class="zw"><span id="先進第十一">先進第十一</span></h4><a class="zw"  href="#目錄">目錄</a>
<b style="background: #d9e3f1" class="zw">十一之一</b></div>
<p class="zw">子曰：「先進於禮樂，野人也；後進於禮樂，君子也。如用之，則吾從先進。」
</p>
<b style="background: #d9e3f1" class="zw">十一之二</b></div>
<p class="zw">子曰：「從我於陳蔡者，皆不及門也。」德行：顏淵、閔子騫、冉伯牛、仲弓。言語：宰我、子貢。政事：冉有、季路。文學：子游、子夏。
</p>
<b style="background: #d9e3f1" class="zw">十一之三</b></div>
<p class="zw">子曰：「回也，非助我者也！於吾言，無所不說。」
</p>
<b style="background: #d9e3f1" class="zw">十一之四</b></div>
<p class="zw">子曰：「孝哉，閔子騫！人不間於其父母昆弟之言。」
</p>
<b style="background: #d9e3f1" class="zw">十一之五</b></div>
<p class="zw">南容三復白圭，孔子以其兄之子妻之。
</p>
<b style="background: #d9e3f1" class="zw">十一之六</b></div>
<p class="zw">季康子問：「弟子孰爲好學？」孔子對曰：「有顏回者好學，不幸短命死矣！今也則亡。」
</p>
<b style="background: #d9e3f1" class="zw">十一之七</b></div>
<p class="zw">顏淵死，顏路請子之車以爲之槨。子曰：「才不才，亦各言其子也。鯉也死，有棺而無槨。吾不徒行以爲之槨，以吾從大夫之後，不可徒行也。」
</p>
<b style="background: #d9e3f1" class="zw">十一之八</b></div>
<p class="zw">顏淵死，子曰：「噫！天喪予！天喪予！」
</p>
<b style="background: #d9e3f1" class="zw">十一之九</b></div>
<p class="zw">顏淵死，子哭之慟。從者曰：「子慟矣！」曰：「有慟乎？非夫人之爲慟而誰爲？」
</p>
<b style="background: #d9e3f1" class="zw">十一之十</b></div>
<p class="zw">顏淵死，門人欲厚葬之。子曰：「不可。」門人厚葬之。子曰：「回也，視予猶父也，予不得視猶子也；非我也，夫二三子也。」
</p>
<b style="background: #d9e3f1" class="zw">十一之十一</b></div>
<p class="zw">季路問事鬼神。子曰：「未能事人，焉能事鬼？」「敢問死？」曰：「未知生，焉知死？」
</p>
<b style="background: #d9e3f1" class="zw">十一之十二</b></div>
<p class="zw">閔子侍側，誾誾如也；子路，行行如也；冉有、子貢，侃侃如也。子樂。「若由也，不得其死然！」
</p>
<b style="background: #d9e3f1" class="zw">十一之十三</b></div>
<p class="zw">魯人爲長府。閔子騫曰：「仍舊貫，如之何？何必改作？」子曰：「夫人不言，言必有中。」
</p>
<b style="background: #d9e3f1" class="zw">十一之十四</b></div>
<p class="zw">子曰：「由之瑟，奚爲於丘之門？」門人不敬子路。子曰：「由也升堂矣，未入於室也！」
</p>
<b style="background: #d9e3f1" class="zw">十一之十五</b></div>
<p class="zw">子貢問：「師與商也孰賢？」子曰：「師也過，商也不及。」曰：「然則師愈與？」子曰：「過猶不及。」
</p>
<b style="background: #d9e3f1" class="zw">十一之十六</b></div>
<p class="zw">季氏富於周公，而求也爲之聚斂而附益之。子曰：「非吾徒也！小子鳴鼓而攻之，可也。」
</p>
<b style="background: #d9e3f1" class="zw">十一之十七</b></div>
<p class="zw">柴也愚，參也魯，師也辟，由也喭。
</p>
<b style="background: #d9e3f1" class="zw">十一之十八</b></div>
<p class="zw">子曰：「回也其庶乎，屢空。賜不受命，而貨殖焉；億則屢中。」
</p>
<b style="background: #d9e3f1" class="zw">十一之十九</b></div>
<p class="zw">子張問「善人」之道。子曰：「不踐跡，亦不入於室。」
</p>
<b style="background: #d9e3f1" class="zw">十一之二十</b></div>
<p class="zw">子曰：「論篤是與，君子者乎？色莊者乎？」
</p>
<b style="background: #d9e3f1" class="zw">十一之二一</b></div>
<p class="zw">子路問：「聞斯行諸？」子曰：「有父兄在，如之何其聞斯行之？」冉有問：「聞斯行諸？」子曰：「聞斯行之。」公西華曰：「由也問：『聞斯行諸？』子曰：『有父兄在。』求也問：『聞斯行諸？』子曰：『聞斯行之。』赤也惑，敢問。」子曰：「求也退，故進之；由也兼人，故退之。」
</p>
<b style="background: #d9e3f1" class="zw">十一之二二</b></div>
<p class="zw">子畏於匡，顏淵後。子曰：「吾以女爲死矣！」曰：「子在，回何敢死？」
</p>
<b style="background: #d9e3f1" class="zw">十一之二三</b></div>
<p class="zw">季子然問：「仲由、冉求可謂大臣與？」子曰：「吾以子爲異之問，曾由與求之問？所謂大臣者，以道事君，不可則止。今由與求也，可謂具臣矣。」曰：「然則從之者與？」子曰：「弒父與君，亦不從也。」
</p>
<b style="background: #d9e3f1" class="zw">十一之二四</b></div>
<p class="zw">子路使子羔爲費宰。子曰：「賊夫人之子。」子路曰：「有民人焉，有社稷焉；何必讀書，然後爲學？」子曰：「是故惡夫佞者。」
</p>
<b style="background: #d9e3f1" class="zw">十一之二五</b></div>
<p class="zw">子路、曾皙、冉有、公西華侍坐。子曰：「以吾一日長乎爾，毋吾以也。居則曰：『不吾知也。』如或知爾，則何以哉？」
</p><p class="zw">子路率爾而對，曰：「千乘之國，攝乎大國之閒，加之以師旅，因之以饑饉，由也爲之，比及三年，可使有勇，且知方也。」夫子哂之。
</p><p class="zw">「求，爾何如？」對曰：「方六七十，如五六十，求也爲之，比及三年，可使足民；如其禮樂，以俟君子。」
</p><p class="zw">「赤，爾何如？」對曰：「非曰能之，願學焉！宗廟之事，如會同，端章甫，願爲小相焉。」
</p><p class="zw">「點，爾何如？」鼓瑟希，鏗爾，舍瑟而作；對曰：「異乎三子者之撰。」子曰：「何傷乎？亦各言其志也。」曰：「莫春者，春服既成。冠者五六人，童子六七人。浴乎沂，風乎舞雩，詠而歸。」夫子喟然歎曰：「吾與點也！」
</p><p class="zw">三子者出，曾皙後。曾皙曰：「夫三子者之言何如？」子曰：「亦各言其志也已矣。」曰：「夫子何哂由也？」曰：「爲國以禮，其言不讓，是故哂之。」「唯求則非邦也與？」「安見方六七十，如五六十，而非邦也者？」「唯赤則非邦也與？」「宗廟會同，非諸侯而何？赤也爲之小，孰能爲之大？」
</p>
<h4 class="zw"><span id="顏淵第十二">顏淵第十二</span></h4><a class="zw"  href="#目錄">目錄</a>
<b style="background: #d9e3f1" class="zw">十二之一</b></div>
<p class="zw">顏淵問「仁」。子曰：「克己復禮爲仁。一日克己復禮，天下歸仁焉，爲仁由己，而由人乎哉？」顏淵曰：「請問其目。」子曰：「非禮勿視，非禮勿聽，非禮勿言，非禮勿動。」顏淵曰：「回雖不敏，請事斯語矣！」
</p>
<b style="background: #d9e3f1" class="zw">十二之二</b></div>
<p class="zw">仲弓問「仁」。子曰：「出門如見大賓，使民如承大祭，己所不欲，勿施於人。在邦無怨，在家無怨。」仲弓曰：「雍雖不敏，請事斯語矣！」
</p>
<b style="background: #d9e3f1" class="zw">十二之三</b></div>
<p class="zw">司馬牛問「仁」。子曰：「仁者，其言也訒。」曰：「其言也訒，斯謂之『仁』已夫？」子曰：「爲之難，言之得無訒乎！」
</p>
<b style="background: #d9e3f1" class="zw">十二之四</b></div>
<p class="zw">司馬牛問「君子」。子曰：「君子不憂不懼。」曰：「不憂不懼，斯謂之『君子』矣夫？」子曰：「內省不疚，夫何憂何懼！」
</p>
<b style="background: #d9e3f1" class="zw">十二之五</b></div>
<p class="zw">司馬牛憂曰：「人皆有兄弟，我獨亡！」子夏曰：「商聞之矣：『死生有命，富貴在天』君子敬而無失，與人恭而有禮，四海之內，皆兄弟也，君子何患乎無兄弟也！」
</p>
<b style="background: #d9e3f1" class="zw">十二之六</b></div>
<p class="zw">子張問「明」。子曰：「浸潤之譖，膚受之愬，不行焉，可謂明也已矣。浸潤之譖，膚受之愬，不行焉，可謂遠也已矣。」
</p>
<b style="background: #d9e3f1" class="zw">十二之七</b></div>
<p class="zw">子貢問「政」。子曰：「足食，足兵，民信之矣。」子貢曰：「必不得已而去，於斯三者何先？」曰：「去兵。」子貢曰：「必不得已而去，於斯二者何先？」曰：「去食。自古皆有死，民無信不立。」
</p>
<b style="background: #d9e3f1" class="zw">十二之八</b></div>
<p class="zw">棘子成曰：「君子質而已矣，何以文爲？」子貢曰：「惜乎，夫子之說，君子也，駟不及舌！文猶質也，質猶文也；虎豹之鞹，猶犬羊之鞹。」
</p>
<b style="background: #d9e3f1" class="zw">十二之九</b></div>
<p class="zw">哀公問於有若曰：「年饑，用不足，如之何？」有若對曰：「盍徹乎？」曰：「二，吾猶不足，如之何其徹也？」對曰：「百姓足，君孰與不足？百姓不足，君孰與足！」
</p>
<b style="background: #d9e3f1" class="zw">十二之十</b></div>
<p class="zw">子張問「崇德，辨惑。」子曰：「主忠信，徙義：崇德也。愛之欲其生，惡之欲其死；既欲其生，又欲其死：是惑也。」（誠不以富，亦祇以異。）
</p>
<b style="background: #d9e3f1" class="zw">十二之十一</b></div>
<p class="zw">齊景公問「政」於孔子。孔子對曰：「君君，臣臣，父父，子子。」公曰：「善哉！信如君不君，臣不臣，父不父，子不子，雖有粟，吾得而食諸？」
</p>
<b style="background: #d9e3f1" class="zw">十二之十二</b></div>
<p class="zw">子曰：「片言可以折獄者，其由也與！」子路無宿諾。
</p>
<b style="background: #d9e3f1" class="zw">十二之十三</b></div>
<p class="zw">子曰：「聽訟，吾猶人也；必也使無訟乎！」
</p>
<b style="background: #d9e3f1" class="zw">十二之十四</b></div>
<p class="zw">子張問「政」。子曰：「居之無倦，行之以忠。」
</p>
<b style="background: #d9e3f1" class="zw">十二之十五</b></div>
<p class="zw">子曰：「博學以文，約之以禮；亦可以弗畔矣夫！」
</p>
<b style="background: #d9e3f1" class="zw">十二之十六</b></div>
<p class="zw">子曰：「君子成人之美，不成人之惡。小人反是。」
</p>
<b style="background: #d9e3f1" class="zw">十二之十七</b></div>
<p class="zw">季康子問「政」於孔子。孔子對曰：「『政』者，正也。子帥以正，孰敢不正？」
</p>
<b style="background: #d9e3f1" class="zw">十二之十八</b></div>
<p class="zw">季康子患盜，問於孔子。孔子對曰：「苟子之不欲，雖賞之不竊。」
</p>
<b style="background: #d9e3f1" class="zw">十二之十九</b></div>
<p class="zw">季康子問政於孔子曰：「如殺無道，以就有道，何如？」孔子對曰：「子爲政，焉用殺？子欲善，而民善矣。君子之德，風；小人之德，草；草上之風，必偃。」
</p>
<b style="background: #d9e3f1" class="zw">十二之二一</b></div>
<p class="zw">子張問：「士何如斯可謂之『達』矣？」子曰：「何哉，爾所謂『達』者？」子張對曰：「在邦必聞，在家必聞。」子曰：「是『聞』也，非『達』也。夫『達』也者，質直而好義，察言而觀色，慮以下人，在邦必達，在家必達。夫『聞』也者：色取仁而行違，居之不疑。在邦必聞，在家必聞。」
</p>
<b style="background: #d9e3f1" class="zw">十二之二二</b></div>
<p class="zw">樊遲從遊於舞雩之下曰：「敢問崇德，脩慝，辨惑？」子曰：「善哉問！先事後得，非『崇德』與？攻其惡，無攻人之惡，非『脩慝』與？一朝之忿，忘其身以及其親，非『惑』與？」
</p>
<b style="background: #d9e3f1" class="zw">十二之二三</b></div>
<p class="zw">樊遲問「仁」。子曰：「愛人。」問「知」。子曰：「知人。」樊遲未達，子曰：「舉直錯諸枉，能使枉者直。」樊遲退，見子夏曰：「鄉也吾見於夫子而問『知』，子曰：『舉直錯諸枉，能使枉者直』，何謂也？」子夏曰：「富哉言乎！舜有天下，選於眾，舉皋陶，不仁者遠矣。湯有天下，選於眾，舉伊尹，不仁者遠矣。」
</p>
<b style="background: #d9e3f1" class="zw">十二之二四</b></div>
<p class="zw">子貢問「友」。子曰：「忠吿而善道之，不可則止，毋自辱焉。」
</p>
<b style="background: #d9e3f1" class="zw">十二之二五</b></div>
<p class="zw">曾子曰：「君子以文會友，以友輔仁。」
</p><p class="zw"><br />
</p>
<h4 class="zw"><span id="子路第十三">子路第十三</span></h4><a class="zw"  href="#目錄">目錄</a>
<b style="background: #d9e3f1" class="zw">十三之一</b></div>
<p class="zw">子路問政。子曰：「先之，勞之。」請益，曰：「無倦。」
</p>
<b style="background: #d9e3f1" class="zw">十三之二</b></div>
<p class="zw">仲弓爲季氏宰，問政。子曰：「先有司。赦小過。舉賢才。」曰：「焉知賢才而舉之？」曰：「舉爾所知。爾所不知，人其舍諸？」
</p>
<b style="background: #d9e3f1" class="zw">十三之三</b></div>
<p class="zw">子路曰：「衞君待子而爲政，子將奚先？」子曰：「必也正名乎！」子路曰：「有是哉？子之迂也！奚其正？」子曰：「野哉，由也！君子於其所不知，蓋闕如也。名不正，則言不順；言不順，則事不成；事不成，則禮樂不興；禮樂不興，則刑罰不中；刑罰不中，則民無所措手足。故君子名之必可言也，言之必可行也。君子於其言，無所苟而已矣。」
</p>
<b style="background: #d9e3f1" class="zw">十三之四</b></div>
<p class="zw">樊遲請學稼，子曰：「吾不如老農。」請學爲圃，曰：「吾不如老圃。」樊遲出，子曰：「小人哉，樊須也！上好禮，則民莫敢不敬；上好義，則民莫敢不服；上好信，則民莫敢不用情，夫如是，則四方之民，襁負其子而至矣，焉用稼？」
</p>
<b style="background: #d9e3f1" class="zw">十三之五</b></div>
<p class="zw">子曰：「誦詩三百，授之以政，不達。使於四方，不能專對；雖多，亦奚以爲？」
</p>
<b style="background: #d9e3f1" class="zw">十三之六</b></div>
<p class="zw">子曰：「其身正，不令而行；其身不正，雖令不從。」
</p>
<b style="background: #d9e3f1" class="zw">十三之七</b></div>
<p class="zw">子曰：「魯衞之政，兄弟也。」
</p>
<b style="background: #d9e3f1" class="zw">十三之八</b></div>
<p class="zw">子謂衞公子荊，「善居室：始有，曰：『苟合矣；』少有，曰：『苟完矣。』富有，曰：『苟美矣。』」
</p>
<b style="background: #d9e3f1" class="zw">十三之九</b></div>
<p class="zw">子適衞，冉有僕。子曰：「庶矣哉！」冉有曰：「既庶矣，又何加焉？」曰：「富之。」曰：「既富矣，又何加焉？」曰：「教之。」
</p>
<b style="background: #d9e3f1" class="zw">十三之十</b></div>
<p class="zw">子曰：「苟有用我者，期月而已可也，三年有成。」
</p>
<b style="background: #d9e3f1" class="zw">十三之十一</b></div>
<p class="zw">子曰：「『善人爲邦百年，亦可以勝殘去殺矣。』誠哉是言也。」
</p>
<b style="background: #d9e3f1" class="zw">十三之十二</b></div>
<p class="zw">子曰：「如有王者，必世而後仁。」
</p>
<b style="background: #d9e3f1" class="zw">十三之十三</b></div>
<p class="zw">子曰：「苟正其身矣，於從政乎何有？不能正其身，如正人何？」
</p>
<b style="background: #d9e3f1" class="zw">十三之十四</b></div>
<p class="zw">冉子退朝，子曰：「何晏也？」對曰：「有政。」子曰：「其事也！如有政，雖不吾以，吾其與聞之！」
</p>
<b style="background: #d9e3f1" class="zw">十三之十五</b></div>
<p class="zw">定公問：「一言而可以興邦，有諸？」孔子對曰：「言不可以若是其幾也！人之言曰：『爲君難，爲臣不易』。如知爲君之難也，不幾乎一言而興邦乎？」曰：「一言而喪邦，有諸？」孔子對曰：「言不可以若是其幾也！人之言曰：『予無樂乎爲君，唯其言而莫予違也。』如其善而莫之違也，不亦善乎？如不善而莫之違也，不幾乎一言而喪邦乎？」
</p>
<b style="background: #d9e3f1" class="zw">十三之十六</b></div>
<p class="zw">葉公問政。子曰：「近者說，遠者來。」
</p>
<b style="background: #d9e3f1" class="zw">十三之十七</b></div>
<p class="zw">子夏爲莒父宰，問政。子曰：「無欲速，無見小利。欲速，則不達；見小利，則大事不成。」
</p>
<b style="background: #d9e3f1" class="zw">十三之十八</b></div>
<p class="zw">葉公語孔子曰：「吾黨有直躬者，其父攘羊，而子證之。」孔子曰：「吾黨之直者異於是，父爲子隱，子爲父隱，直在其中矣。」
</p>
<b style="background: #d9e3f1" class="zw">十三之十九</b></div>
<p class="zw">樊遲問仁。子曰：「居處恭，執事敬，與人忠。雖之夷狄，不可棄也。」
</p>
<b style="background: #d9e3f1" class="zw">十三之二十</b></div>
<p class="zw">子貢問曰：「何如斯可謂之『士』矣？」子曰：「行己有恥，使於四方，不辱君命；可謂『士』矣。」曰：「敢問其次。」曰：「宗族稱孝焉，鄉黨稱弟焉。」曰：「敢問其次。」曰：「言必信，行必果，硜硜然，小人哉，抑亦可以爲次矣。」曰：「今之從政者何如？」子曰：「噫！斗筲之人，何足算也！」
</p>
<b style="background: #d9e3f1" class="zw">十三之二一</b></div>
<p class="zw">子曰：「不得中行而與之，必也狂狷乎：狂者進取，狷者有所不爲也。」
</p>
<b style="background: #d9e3f1" class="zw">十三之二二</b></div>
<p class="zw">子曰：「南人有言曰：『人而無恆，不可以作巫醫』。「善夫！『不恆其德，或承之羞』」子曰：「不占而已矣。」
</p>
<b style="background: #d9e3f1" class="zw">十三之二三</b></div>
<p class="zw">子曰：「君子和而不同，小人同而不和。」
</p>
<b style="background: #d9e3f1" class="zw">十三之二四</b></div>
<p class="zw">子貢問曰：「鄉人皆好之，何如？」子曰：「未可也。」「鄉人皆惡之，何如？」子曰：「未可也。不如鄉人之善者好之，其不善者惡之。」
</p>
<b style="background: #d9e3f1" class="zw">十三之二五</b></div>
<p class="zw">子曰：「君子易事而難說也；說之不以道，不說也；及其使人也，器之。小人難事而易說也。說之雖不以道，說也；及其使人也，求備焉。」
</p>
<b style="background: #d9e3f1" class="zw">十三之二六</b></div>
<p class="zw">子曰：「君子泰而不驕；小人驕而不泰。」
</p>
<b style="background: #d9e3f1" class="zw">十三之二七</b></div>
<p class="zw">子曰：「剛毅木訥，近仁。」
</p>
<b style="background: #d9e3f1" class="zw">十三之二八</b></div>
<p class="zw">子路問曰：「何如斯可謂之『士』矣？」子曰：「切切偲偲、怡怡如也，可謂『士』矣。朋友切切偲偲，兄弟怡怡。」
</p>
<b style="background: #d9e3f1" class="zw">十三之二九</b></div>
<p class="zw">子曰：「善人教民七年，亦可以卽戎矣。」
</p>
<b style="background: #d9e3f1" class="zw">十三之三十</b></div>
<p class="zw">子曰：「以不教民戰，是謂棄之。」
</p>
<h4 class="zw"><span id="憲問第十四">憲問第十四</span></h4><a class="zw"  href="#目錄">目錄</a>
<b style="background: #d9e3f1" class="zw">十四之一</b></div>
<p class="zw">憲問「恥」。子曰：「邦有道，穀；邦無道，穀，恥也。」
</p>
<b style="background: #d9e3f1" class="zw">十四之二</b></div>
<p class="zw">「克、伐、怨、欲，不行焉，可以爲仁矣？」子曰：「可以爲難矣，仁則吾不知也。」
</p>
<b style="background: #d9e3f1" class="zw">十四之三</b></div>
<p class="zw">子曰：「士而懷居，不足以爲士矣！」
</p>
<b style="background: #d9e3f1" class="zw">十四之四</b></div>
<p class="zw">子曰：「邦有道，危言危行；邦無道，危行言孫。」
</p>
<b style="background: #d9e3f1" class="zw">十四之五</b></div>
<p class="zw">子曰：「有德者必有言，有言者不必有德。仁者必有勇，勇者不必有仁。」
</p>
<b style="background: #d9e3f1" class="zw">十四之六</b></div>
<p class="zw">南宮适問於孔子曰：「羿善射，奡盪舟，俱不得其死然。禹稷躬稼而有天下。」夫子不答。南宮适出，子曰：「君子哉若人！尙德哉若人！」
</p>
<b style="background: #d9e3f1" class="zw">十四之七</b></div>
<p class="zw">子曰：「君子而不仁者有矣夫！未有小人而仁者也！」
</p>
<b style="background: #d9e3f1" class="zw">十四之八</b></div>
<p class="zw">子曰：「愛之，能勿勞乎？忠焉，能勿誨乎？」
</p>
<b style="background: #d9e3f1" class="zw">十四之九</b></div>
<p class="zw">子曰：「爲命，裨諶草創之，世叔討論之，行人子羽脩飾之，東里子產潤色之。」
</p>
<b style="background: #d9e3f1" class="zw">十四之十</b></div>
<p class="zw">或問子產，子曰：「惠人也。」問子西。曰：「彼哉彼哉！」問管仲。曰：「人也，奪伯氏騈邑三百，飯疏食，沒齒，無怨言。」
</p>
<b style="background: #d9e3f1" class="zw">十四之十一</b></div>
<p class="zw">子曰：「貧而無怨，難；富而無驕，易。」
</p>
<b style="background: #d9e3f1" class="zw">十四之十二</b></div>
<p class="zw">子曰：「孟公綽，爲趙、魏老則優，不可以爲滕、薛大夫。」
</p>
<b style="background: #d9e3f1" class="zw">十四之十三</b></div>
<p class="zw">子路問成人。子曰：「若臧武仲之知，公綽之不欲，卞莊子之勇，冉求之藝，文之以禮樂，亦可以爲成人矣！」曰：「今之成人者，何必然？見利思義，見危授命，久要不忘平生之言，亦可以爲成人矣！」
</p>
<b style="background: #d9e3f1" class="zw">十四之十四</b></div>
<p class="zw">子問公叔文子於公明賈，曰：「信乎？夫子不言不笑不取乎？」公明賈對曰：「以吿者過也！夫子時然後言，人不厭其言；樂然後笑，人不厭其笑；義然後取，人不厭其取。」子曰：「其然！豈其然乎？」
</p>
<b style="background: #d9e3f1" class="zw">十四之十五</b></div>
<p class="zw">子曰：「臧武仲以防，求爲後於魯，雖曰不要君，吾不信也。」
</p>
<b style="background: #d9e3f1" class="zw">十四之十六</b></div>
<p class="zw">子曰：「晉文公譎而不正，齊桓公正而不譎。」
</p>
<b style="background: #d9e3f1" class="zw">十四之十七</b></div>
<p class="zw">子路曰：「桓公殺公子糾，召忽死之，管仲不死。」曰：「未仁乎？」子曰：「桓公九合諸侯，不以兵車，管仲之力也。如其仁！如其仁！」
</p>
<b style="background: #d9e3f1" class="zw">十四之十八</b></div>
<p class="zw">子貢曰：「管仲非仁者與？桓公殺公子糾，不能死，又相之。」子曰：「管仲相桓公，霸諸侯，一匡天下，民到于今受其賜；微管仲，吾其被髮左衽矣！豈若匹夫匹婦之爲諒也，自經於溝瀆，而莫之知也！」
</p>
<b style="background: #d9e3f1" class="zw">十四之十九</b></div>
<p class="zw">公叔文子之臣大夫僎，與文子同升諸公。子聞之曰：「可以爲文矣！」
</p>
<b style="background: #d9e3f1" class="zw">十四之二十</b></div>
<p class="zw">子言衞靈公之無道也。康子曰：「夫如是，奚而不喪？」孔子曰：「仲叔圉治賓客，祝鮀治宗廟，王孫賈治軍旅。夫如是，奚其喪？」
</p>
<b style="background: #d9e3f1" class="zw">十四之二一</b></div>
<p class="zw">子曰：「其言之不怍，則爲之也難！」
</p>
<b style="background: #d9e3f1" class="zw">十四之二二</b></div>
<p class="zw">陳成子弒簡公。孔子沐浴而朝，吿於哀公曰：「陳恆弒其君，請討之。」公曰：「吿夫三子。」孔子曰：「以吾從大夫之後，不敢不吿也！君曰：『吿夫三子』者！」之三子吿，不可。孔子曰：「以吾從大夫之後，不敢不吿也！」
</p>
<b style="background: #d9e3f1" class="zw">十四之二三</b></div>
<p class="zw">子路問事君，子曰：「勿欺也，而犯之。」
</p>
<b style="background: #d9e3f1" class="zw">十四之二四</b></div>
<p class="zw">子曰：「君子上達，小人下達。」
</p>
<b style="background: #d9e3f1" class="zw">十四之二五</b></div>
<p class="zw">子曰：「古之學者爲己，今之學者爲人。」
</p>
<b style="background: #d9e3f1" class="zw">十四之二六</b></div>
<p class="zw">蘧伯玉使人於孔子，孔子與之坐而問焉。曰：「夫子何爲？」對曰：「夫子欲寡其過而未能也。」使者出。子曰：「使乎！使乎！」
</p>
<b style="background: #d9e3f1" class="zw">十四之二七</b></div>
<p class="zw">子曰：「不在其位，不謀其政。」
</p>
<b style="background: #d9e3f1" class="zw">十四之二八</b></div>
<p class="zw">曾子曰：「君子思不出其位。」
</p>
<b style="background: #d9e3f1" class="zw">十四之二九</b></div>
<p class="zw">子曰：「君子恥其言而過其行。」
</p>
<b style="background: #d9e3f1" class="zw">十四之三十</b></div>
<p class="zw">子曰：「君子道者三，我無能焉：仁者不憂，知者不惑，勇者不懼。」子貢曰：「夫子自道也！」
</p>
<b style="background: #d9e3f1" class="zw">十四之三一</b></div>
<p class="zw">子貢方人。子曰：「賜也，賢乎哉？夫我則不暇！」
</p>
<b style="background: #d9e3f1" class="zw">十四之三二</b></div>
<p class="zw">子曰：「不患人之不己知，患其不能也。」
</p>
<b style="background: #d9e3f1" class="zw">十四之三三</b></div>
<p class="zw">子曰：「不逆詐，不億不信，抑亦先覺者，是賢乎！」
</p>
<b style="background: #d9e3f1" class="zw">十四之三四</b></div>
<p class="zw">微生畝謂孔子曰：「丘，何爲是栖栖者與？無乃爲佞乎？」孔子曰：「非敢爲佞也，疾固也。」
</p>
<b style="background: #d9e3f1" class="zw">十四之三五</b></div>
<p class="zw">子曰：「驥不稱其力，稱其德也。」
</p>
<b style="background: #d9e3f1" class="zw">十四之三六</b></div>
<p class="zw">或曰：「以德報怨，何如？」子曰：「何以報德？以直報怨，以德報德。」
</p>
<b style="background: #d9e3f1" class="zw">十四之三七</b></div>
<p class="zw">子曰：「莫我知也夫！」子貢曰：「何爲其莫知子也？」子曰：「不怨天，不尤人，下學而上達，知我者，其天乎！」
</p>
<b style="background: #d9e3f1" class="zw">十四之三八</b></div>
<p class="zw">公伯寮愬子路於季孫，子服景伯以吿，曰：「夫子固有惑志於公伯寮，吾力猶能肆諸市朝。」子曰：「道之將行也與，命也；道之將廢也與，命也。公伯寮其如命何？」
</p>
<b style="background: #d9e3f1" class="zw">十四之三九</b></div>
<p class="zw">子曰：「賢者辟世，其次辟地，其次辟色，其次辟言。」
</p>
<b style="background: #d9e3f1" class="zw">十四之四十</b></div>
<p class="zw">子曰：「作者七人矣。」
</p>
<b style="background: #d9e3f1" class="zw">十四之四一</b></div>
<p class="zw">子路宿於石門。晨門曰：「奚自？」子路曰：「自孔氏。」曰：「是知其不可而爲之者與？」
</p>
<b style="background: #d9e3f1" class="zw">十四之四二</b></div>
<p class="zw">子擊磬於衞。有荷蕢者而過孔氏之門者，曰：「有心哉！擊磬乎！」既而曰：「鄙哉，硜硜乎！莫己知也，斯已而已矣！『深則厲，淺則揭。』」子曰：「果哉！末之難矣！」
</p>
<b style="background: #d9e3f1" class="zw">十四之四三</b></div>
<p class="zw">子張曰：「書云：『高宗諒陰，三年不言。』何謂也？」子曰：「何必高宗，古之人皆然。君薨，百官總己以聽於冢宰，三年。」
</p>
<b style="background: #d9e3f1" class="zw">十四之四四</b></div>
<p class="zw">子曰：「上好禮，則民易使也。」
</p>
<b style="background: #d9e3f1" class="zw">十四之四五</b></div>
<p class="zw">子路問君子。子曰：「脩己以敬。」曰：「如斯而已乎？」曰：「脩己以安人。」曰：「如斯而已乎？」曰：「脩己以安百姓。脩己以安百姓，堯舜其猶病諸！」
</p>
<b style="background: #d9e3f1" class="zw">十四之四六</b></div>
<p class="zw">原壤夷俟。子曰：「幼而不孫弟，長而無述焉，老而不死，是爲賊。」以杖叩其脛。
</p>
<b style="background: #d9e3f1" class="zw">十四之四七</b></div>
<p class="zw">闕黨童子將命。或問之曰：「益者與？」子曰：「吾見其居於位也，見其與先生並行也，非求益者也，欲速成者也。」
</p>
<h4 class="zw"><span id="衞靈公第十五">衞靈公第十五</span></h4><a class="zw"  href="#目錄">目錄</a>
<b style="background: #d9e3f1" class="zw">十五之一</b></div>
<p class="zw">衞靈公問陳於孔子。孔子對曰：「俎豆之事，則嘗聞之矣；軍旅之事，未之學也。」明日遂行。在陳絕糧。從者病，莫能興。子路慍見曰：「君子亦有窮乎？」子曰：「君子固窮，小人窮斯濫矣。」
</p>
<b style="background: #d9e3f1" class="zw">十五之二</b></div>
<p class="zw">子曰：「賜也，女以予爲多學而識之者與？」對曰：「然，非與？」曰：「非也，予一以貫之。」
</p>
<b style="background: #d9e3f1" class="zw">十五之三</b></div>
<p class="zw">子曰：「由，知德者鮮矣！」
</p>
<b style="background: #d9e3f1" class="zw">十五之四</b></div>
<p class="zw">子曰：「無爲而治者，其舜也與！夫何爲哉？恭己正南面而已矣。」
</p>
<b style="background: #d9e3f1" class="zw">十五之五</b></div>
<p class="zw">子張問行。子曰：「言忠信，行篤敬，雖蠻貊之邦行矣。言不忠信，行不篤敬，雖州里行乎哉？立，則見其參於前也；在輿，則見其倚於衡也。夫然後行。」子張書諸紳。
</p>
<b style="background: #d9e3f1" class="zw">十五之六</b></div>
<p class="zw">子曰：「直哉史魚！邦有道，如矢；邦無道，如矢。君子哉蘧伯玉！邦有道，則仕；邦無道，則可卷而懷之。」
</p>
<b style="background: #d9e3f1" class="zw">十五之七</b></div>
<p class="zw">子曰：「可與言，而不與之言，失人；不可與言，而與之言，失言。知者不失人，亦不失言。」
</p>
<b style="background: #d9e3f1" class="zw">十五之八</b></div>
<p class="zw">子曰：「志士仁人，無求生以害仁，有殺身以成仁。」
</p>
<b style="background: #d9e3f1" class="zw">十五之九</b></div>
<p class="zw">子貢問爲仁。子曰：「工欲善其事，必先利其器。居是邦也，事其大夫之賢者，友其士之仁者。」
</p>
<b style="background: #d9e3f1" class="zw">十五之十</b></div>
<p class="zw">顏淵問爲邦。子曰：「行夏之時，乘殷之輅，服周之冕，樂則韶舞。放鄭聲，遠佞人。鄭聲淫，佞人殆。」
</p>
<b style="background: #d9e3f1" class="zw">十五之十一</b></div>
<p class="zw">子曰：「人無遠慮，必有近憂。」
</p>
<b style="background: #d9e3f1" class="zw">十五之十二</b></div>
<p class="zw">子曰：「已矣乎！吾未見好德如好色者也！」
</p>
<b style="background: #d9e3f1" class="zw">十五之十三</b></div>
<p class="zw">子曰：「臧文仲，其竊位者與！知柳下惠之賢，而不與立也。」
</p>
<b style="background: #d9e3f1" class="zw">十五之十四</b></div>
<p class="zw">子曰：「躬自厚，而薄責於人，則遠怨矣！」
</p>
<b style="background: #d9e3f1" class="zw">十五之十五</b></div>
<p class="zw">子曰：「不曰『如之何，如之何』者，吾末如之何也已矣！」
</p>
<b style="background: #d9e3f1" class="zw">十五之十六</b></div>
<p class="zw">子曰：「群居終日，言不及義，好行小慧，難矣哉！」
</p>
<b style="background: #d9e3f1" class="zw">十五之十七</b></div>
<p class="zw">子曰：「君子義以爲質，禮以行之，孫以出之，信以成之。君子哉！」
</p>
<b style="background: #d9e3f1" class="zw">十五之十八</b></div>
<p class="zw">子曰：「君子病無能焉，不病人之不己知也。」
</p>
<b style="background: #d9e3f1" class="zw">十五之十九</b></div>
<p class="zw">子曰：「君子疾沒世而名不稱焉。」
</p>
<b style="background: #d9e3f1" class="zw">十五之二十</b></div>
<p class="zw">子曰：「君子求諸己，小人求諸人。」
</p>
<b style="background: #d9e3f1" class="zw">十五之二一</b></div>
<p class="zw">子曰：「君子矜而不爭，群而不黨。」
</p>
<b style="background: #d9e3f1" class="zw">十五之二二</b></div>
<p class="zw">子曰：「君子不以言舉人，不以人廢言。」
</p>
<b style="background: #d9e3f1" class="zw">十五之二三</b></div>
<p class="zw">子貢問曰：「有一言而可以終身行之者乎？」子曰：「其恕乎！己所不欲，勿施於人。」
</p>
<b style="background: #d9e3f1" class="zw">十五之二四</b></div>
<p class="zw">子曰：「吾之於人也，誰毀誰譽？如有所譽者，其有所試矣。斯民也，三代之所以直道而行也。」
</p>
<b style="background: #d9e3f1" class="zw">十五之二五</b></div>
<p class="zw">子曰：「吾猶及史之闕文也，有馬者，借人乘之。今亡矣夫！」
</p>
<b style="background: #d9e3f1" class="zw">十五之二六</b></div>
<p class="zw">子曰：「巧言亂德，小不忍，則亂大謀。」
</p>
<b style="background: #d9e3f1" class="zw">十五之二七</b></div>
<p class="zw">子曰：「眾惡之，必察焉；眾好之，必察焉。」
</p>
<b style="background: #d9e3f1" class="zw">十五之二八</b></div>
<p class="zw">子曰：「人能弘道，非道弘人。」
</p>
<b style="background: #d9e3f1" class="zw">十五之二九</b></div>
<p class="zw">子曰：「過而不改，是謂過矣。」
</p>
<b style="background: #d9e3f1" class="zw">十五之三十</b></div>
<p class="zw">子曰：「吾嘗終日不食，終夜不寑，以思；無益，不如學也。」
</p>
<b style="background: #d9e3f1" class="zw">十五之三一</b></div>
<p class="zw">子曰：「君子謀道不謀食。耕也，餒在其中矣；學也，祿在其中矣。君子憂道不憂貧。」
</p>
<b style="background: #d9e3f1" class="zw">十五之三二</b></div>
<p class="zw">子曰：「知及之，仁不能守之，雖得之，必失之。知及之，仁能守之。不莊以蒞之，則民不敬。知及之，仁能守之，莊以蒞之。動之不以禮，未善也。」
</p>
<b style="background: #d9e3f1" class="zw">十五之三三</b></div>
<p class="zw">子曰：「君子不可小知，而可大受也。小人不可大受，而可小知也。」
</p>
<b style="background: #d9e3f1" class="zw">十五之三四</b></div>
<p class="zw">子曰：「民之於仁也，甚於水火。水火，吾見蹈而死者矣，未見蹈仁而死者也。」
</p>
<b style="background: #d9e3f1" class="zw">十五之三五</b></div>
<p class="zw">子曰：「當仁，不讓於師。」
</p>
<b style="background: #d9e3f1" class="zw">十五之三六</b></div>
<p class="zw">子曰：「君子貞而不諒。」
</p>
<b style="background: #d9e3f1" class="zw">十五之三七</b></div>
<p class="zw">子曰：「事君，敬其事而後其食。」
</p>
<b style="background: #d9e3f1" class="zw">十五之三八</b></div>
<p class="zw">子曰：「有教無類。」
</p>
<b style="background: #d9e3f1" class="zw">十五之三九</b></div>
<p class="zw">子曰：「道不同，不相爲謀。」
</p>
<b style="background: #d9e3f1" class="zw">十五之四十</b></div>
<p class="zw">子曰：「辭，達而已矣！」
</p>
<b style="background: #d9e3f1" class="zw">十五之四一</b></div>
<p class="zw">師冕見。及階，子曰：「階也。」及席，子曰：「席也。」皆坐，子吿之曰：「某在斯，某在斯。」師冕出，子張問曰：「與師言之道與？」子曰：「然，固相師之道也。」
</p>
<h4 class="zw"><span id="季氏第十六">季氏第十六</span></h4><a class="zw"  href="#目錄">目錄</a>
<b style="background: #d9e3f1" class="zw">十六之一</b></div>
<p class="zw">季氏將伐顓臾。冉有季路見於孔子曰：「季氏將有事於顓臾。」孔子曰：「求！無乃爾是過與？夫顓臾，昔者先王以爲東蒙主，且在邦域之中矣，是社稷之臣也。何以伐爲？」冉有曰：「夫子欲之，吾二臣者，皆不欲也。」孔子曰：「求！周任有言曰：『陳力就列，不能者止。』危而不持，顚而不扶，則將焉用彼相矣？且爾言過矣！虎兕出於柙，龜玉毀於櫝中，是誰之過與？」冉有曰：「今夫顓臾，固而近於費；今不取，後世必爲子孫憂。」孔子曰：「求！君子疾夫舍曰欲之，而必爲之辭。丘也，聞有國有家者，不患寡而患不均，不患貧而患不安。蓋均無貧，和無寡，安無傾。夫如是，故遠人不服，則修文德以來之。既來之，則安之。今由與求也，相夫子，遠人不服而不能來也；邦分崩離析而不能守也，而謀動干戈於邦內。吾恐季孫之憂，不在顓臾，而在蕭牆之內也！」
</p>
<b style="background: #d9e3f1" class="zw">十六之二</b></div>
<p class="zw">孔子曰：「天下有道，則禮樂征伐自天子出；天下無道，則禮樂征伐自諸侯出。自諸侯出，蓋十世希不失矣；自大夫出，五世希不失矣；陪臣執國命，三世希不失矣。天下有道，則政不在大夫。天下有道，則庶人不議。」
</p>
<b style="background: #d9e3f1" class="zw">十六之三</b></div>
<p class="zw">孔子曰：「祿之去公室，五世矣。政逮於大夫，四世矣。故夫三桓之子孫，微矣。」
</p>
<b style="background: #d9e3f1" class="zw">十六之四</b></div>
<p class="zw">孔子曰：「益者三友，損者三友：友直，友諒，友多聞，益矣；友便辟，友善柔，友便佞，損矣。」
</p>
<b style="background: #d9e3f1" class="zw">十六之五</b></div>
<p class="zw">孔子曰：「益者三樂，損者三樂：樂節禮樂，樂道人之善，樂多賢友，益矣；樂驕樂，樂佚遊，樂宴樂，損矣。」
</p>
<b style="background: #d9e3f1" class="zw">十六之六</b></div>
<p class="zw">孔子曰：「侍於君子有三愆：言未及之而言，謂之躁；言及之而不言，謂之隱；未見顏色而言，謂之瞽。」
</p>
<b style="background: #d9e3f1" class="zw">十六之七</b></div>
<p class="zw">孔子曰：「君子有三戒：少之時，血氣未定，戒之在色；及其壯也，血氣方剛，戒之在鬭；及其老也，血氣既衰，戒之在得。」
</p>
<b style="background: #d9e3f1" class="zw">十六之八</b></div>
<p class="zw">孔子曰：「君子有三畏：畏天命，畏大人，畏聖人之言。小人不知天命而不畏也，狎大人，侮聖人之言。」
</p>
<b style="background: #d9e3f1" class="zw">十六之九</b></div>
<p class="zw">孔子曰：「生而知之者，上也；學而知之者，次也；困而學之，又其次也。困而不學，民斯爲下矣！」
</p>
<b style="background: #d9e3f1" class="zw">十六之十</b></div>
<p class="zw">孔子曰：「君子有九思：視思明，聽思聰，色思溫，貌思恭，言思忠，事思敬，疑思問，忿思難，見得思義。」
</p>
<b style="background: #d9e3f1" class="zw">十六之十一</b></div>
<p class="zw">孔子曰：「『見善如不及，見不善如探湯。』吾見其人矣，吾聞其語矣。『隱居以求其志，行義以達其道。』吾聞其語矣，未見其人也。」
</p>
<b style="background: #d9e3f1" class="zw">十六之十二</b></div>
<p class="zw">（『誠不以富，亦祇以異。』）齊景公有馬千駟，死之日，民無德而稱焉。伯夷叔齊餓於首陽之下，民到于今稱之。其斯之謂與？
</p>
<b style="background: #d9e3f1" class="zw">十六之十三</b></div>
<p class="zw">陳亢問於伯魚曰：「子亦有異聞乎？」對曰：「未也。嘗獨立，鯉趨而過庭。曰：『學《詩》乎？』對曰：『未也。』『不學《詩》，無以言。』鯉退而學《詩》。他日，又獨立，鯉趨而過庭。曰：『學禮乎？』對曰：『未也。』『不學禮，無以立！』鯉退而學禮。聞斯二者。」陳亢退而喜曰：「問一得三：聞《詩》，聞禮，又聞君子之遠其子也。」
</p>
<b style="background: #d9e3f1" class="zw">十六之十四</b></div>
<p class="zw">邦君之妻，君稱之曰「夫人」，夫人自稱曰「小童」；邦人稱之曰「君夫人」，稱諸異邦曰「寡小君」；異邦人稱之，亦曰「君夫人」。
</p>
<h4 class="zw"><span id="陽貨第十七">陽貨第十七</span></h4><a class="zw"  href="#目錄">目錄</a>
<b style="background: #d9e3f1" class="zw">十七之一</b></div>
<p class="zw">陽貨欲見孔子，孔子不見，歸孔子豚。孔子時其亡也，而往拜之，遇諸塗。謂孔子曰：「來，予與爾言。」曰：「懷其寶而迷其邦，可謂仁乎？」曰：「不可。」「好從事而亟失時，可謂知乎？」曰：「不可。」「日月逝矣，歲不我與。」孔子曰：「諾，吾將仕矣。」
</p>
<b style="background: #d9e3f1" class="zw">十七之二</b></div>
<p class="zw">子曰：「性相近也，習相遠也。」
</p>
<b style="background: #d9e3f1" class="zw">十七之三</b></div>
<p class="zw">子曰：「唯上知與下愚不移也。」
</p>
<b style="background: #d9e3f1" class="zw">十七之四</b></div>
<p class="zw">子之武城，聞弦歌之聲，夫子莞爾而笑，曰：「割雞焉用牛刀。」子游對曰：「昔者，偃也聞諸夫子曰：『君子學道則愛人，小人學道則易使也。』」子曰：「二三子！偃之言是也，前言戲之耳！」
</p>
<b style="background: #d9e3f1" class="zw">十七之五</b></div>
<p class="zw">公山弗擾以費畔，召，子欲往。子路不說，曰：「末之也已，何必公山氏之之也。」子曰：「夫召我者，而豈徒哉？如有用我者，吾其爲東周乎！」
</p>
<b style="background: #d9e3f1" class="zw">十七之六</b></div>
<p class="zw">子張問「仁」於孔子。孔子曰：「能行五者於天下，爲仁矣。」「請問之？」曰：「恭、寬、信、敏、惠。恭則不侮，寬則得眾，信則人任焉，敏則有功，惠則足以使人。」
</p>
<b style="background: #d9e3f1" class="zw">十七之七</b></div>
<p class="zw">佛肸召，子欲往。子路曰：「昔者由也聞諸夫子曰：『親於其身爲不善者，君子不入也。』佛肸以中牟畔，子之往也，如之何？」子曰：「然，有是言也。不曰堅乎？磨而不磷。不曰白乎？涅而不緇。吾豈匏瓜也哉？焉能繫而不食！」
</p>
<b style="background: #d9e3f1" class="zw">十七之八</b></div>
<p class="zw">子曰：「由也，女聞『六言六蔽』矣乎？」對曰：「未也。」「居！吾語女。好仁不好學，其蔽也愚；好知不好學，其蔽也蕩；好信不好學，其蔽也賊；好直不好學，其蔽也絞；好勇不好學，其蔽也亂；好剛不好學，其蔽也狂。」
</p>
<b style="background: #d9e3f1" class="zw">十七之九</b></div>
<p class="zw">子曰：「小子！何莫學夫《詩》？《詩》可以興，可以觀，可以群，可以怨；邇之事父，遠之事君；多識於鳥獸草木之名。」
</p>
<b style="background: #d9e3f1" class="zw">十七之十</b></div>
<p class="zw">子謂伯魚曰：「女爲周南召南矣乎？人而不爲周南召南，其猶正牆面而立也與！」
</p>
<b style="background: #d9e3f1" class="zw">十七之十一</b></div>
<p class="zw">子曰：「禮云禮云，玉帛云乎哉？樂云樂云！鐘鼓云乎哉？」
</p>
<b style="background: #d9e3f1" class="zw">十七之十二</b></div>
<p class="zw">子曰：「色厲而內荏，譬諸小人，其猶穿窬之盜也與？」
</p>
<b style="background: #d9e3f1" class="zw">十七之十三</b></div>
<p class="zw">子曰：「鄉原，德之賊也。」
</p>
<b style="background: #d9e3f1" class="zw">十七之十四</b></div>
<p class="zw">子曰：「道聽而塗說，德之棄也。」
</p>
<b style="background: #d9e3f1" class="zw">十七之十五</b></div>
<p class="zw">子曰：「鄙夫！可與事君也與哉？其未得之也，患得之；既得之，患失之。苟患失之，無所不至矣！」
</p>
<b style="background: #d9e3f1" class="zw">十七之十六</b></div>
<p class="zw">子曰：「古者民有三疾，今也或是之亡也。古之狂也肆，今之狂也蕩；古之矜也廉，今之矜也忿戾；古之愚也直，今之愚也詐而已矣。」
</p>
<b style="background: #d9e3f1" class="zw">十七之十七</b></div>
<p class="zw">子曰：「巧言令色，鮮矣仁。」
</p>
<b style="background: #d9e3f1" class="zw">十七之十八</b></div>
<p class="zw">子曰：「惡紫之奪朱也，惡鄭聲之亂雅樂也，惡利口之覆邦家者。」
</p>
<b style="background: #d9e3f1" class="zw">十七之十九</b></div>
<p class="zw">子曰：「予欲無言！」子貢曰：「子如不言，則小子何述焉？」子曰：「天何言哉？四時行焉，百物生焉，天何言哉？」
</p>
<b style="background: #d9e3f1" class="zw">十七之二十</b></div>
<p class="zw">孺悲欲見孔子，孔子辭以疾。將命者出戶，取瑟而歌，使之聞之。
</p>
<b style="background: #d9e3f1" class="zw">十七之二一</b></div>
<p class="zw">宰我問：「三年之喪，期已久矣！君子三年不爲禮，禮必壞；三年不爲樂，樂必崩。舊穀既沒，新穀既升，鑽燧改火，期可已矣。」子曰：「食夫稻，衣夫錦，於女安乎？」曰：「安！」「女安，則爲之！夫君子之居喪，食旨不甘，聞樂不樂，居處不安，故不爲也。今女安，則爲之！」宰我出。子曰：「予之不仁也！子生三年，然後免於父母之懷。夫三年之喪，天下之通喪也。予也，有三年之愛於其父母乎？」
</p>
<b style="background: #d9e3f1" class="zw">十七之二二</b></div>
<p class="zw">子曰：「飽食終日，無所用心，難矣哉！不有博弈者乎？爲之，猶賢乎已！」
</p>
<b style="background: #d9e3f1" class="zw">十七之二三</b></div>
<p class="zw">子路曰：「君子尙勇乎？」子曰：「君子義以爲上。君子有勇而無義爲亂，小人有勇而無義爲盜。」
</p>
<b style="background: #d9e3f1" class="zw">十七之二四</b></div>
<p class="zw">子貢曰：「君子亦有惡乎？」子曰：「有惡，惡稱人之惡者，惡居下流而訕上者，惡勇而無禮者，惡果敢而窒者。」曰：「賜也亦有惡乎？」「惡徼以爲知者，惡不孫以爲勇者，惡訐以爲直者。」
</p>
<b style="background: #d9e3f1" class="zw">十七之二五</b></div>
<p class="zw">子曰：「唯女子與小人爲難養也！近之則不孫，遠之則怨。」
</p>
<b style="background: #d9e3f1" class="zw">十七之二六</b></div>
<p class="zw">子曰：「年四十而見惡焉，其終也已。」
</p>
<h4 class="zw"><span id="微子第十八">微子第十八</span></h4><a class="zw"  href="#目錄">目錄</a>
<b style="background: #d9e3f1" class="zw">十八之一</b></div>
<p class="zw">微子去之，箕子爲之奴，比干諫而死。孔子曰：「殷有三仁焉。」
</p>
<b style="background: #d9e3f1" class="zw">十八之二</b></div>
<p class="zw">柳下惠爲士師，三黜。人曰：「子未可以去乎？」曰：「直道而事人，焉往而不三黜？枉道而事人，何必去父母之邦？」
</p>
<b style="background: #d9e3f1" class="zw">十八之三</b></div>
<p class="zw">齊景公待孔子，曰：「若季氏則吾不能，以季、孟之閒待之。」曰：「吾老矣，不能用也。」孔子行。
</p>
<b style="background: #d9e3f1" class="zw">十八之四</b></div>
<p class="zw">齊人歸女樂，季桓子受之，三日不朝。孔子行。
</p>
<b style="background: #d9e3f1" class="zw">十八之五</b></div>
<p class="zw">楚狂接輿，歌而過孔子，曰：「鳳兮！鳳兮！何德之衰？往者不可諫，來者猶可追。已而！已而！今之從政者殆而！」孔子下，欲與之言。趨而辟之，不得與之言。
</p>
<b style="background: #d9e3f1" class="zw">十八之六</b></div>
<p class="zw">長沮、桀溺耦而耕。孔子過之，使子路問津焉。長沮曰：「夫執輿者爲誰？」子路曰：「爲孔丘。」曰：「是魯孔丘與？」曰：「是也。」曰：「是知津矣！」問於桀溺，桀溺曰：「子爲誰？」曰：「爲仲由。」曰：「是魯孔丘之徒與？」對曰：「然。」曰：「滔滔者，天下皆是也，而誰以易之？且而與其從辟人之士也，豈若從辟世之士哉？」耰而不輟。子路行以吿，夫子憮然曰：「鳥獸不可與同群！吾非斯人之徒與而誰與？天下有道，丘不與易也。」
</p>
<b style="background: #d9e3f1" class="zw">十八之七</b></div>
<p class="zw">子路從而後，遇丈人，以杖荷蓧。子路問曰：「子見夫子乎？」丈人曰：「四體不勤，五穀不分，孰爲夫子？」植其杖而芸。子路拱而立。止子路宿，殺雞爲黍而食之，見其二子焉。明日，子路行以吿。子曰：「隱者也。」使子路反見之。至則行矣。子路曰：「不仕無義。長幼之節，不可廢也；君臣之義，如之何其廢之？欲潔其身，而亂大倫。君子之仕也，行其義也。道之不行，已知之矣。」
</p>
<b style="background: #d9e3f1" class="zw">十八之八</b></div>
<p class="zw">逸民：伯夷、叔齊、虞仲、夷逸、朱張、柳下惠、少連。子曰：「不降其志，不辱其身，伯夷叔齊與！」謂柳下惠、少連：「降志辱身矣。言中倫，行中慮，其斯而已矣。」謂虞仲、夷逸：「隱居放言，身中淸，廢中權。」我則異於是，無可無不可。」
</p>
<b style="background: #d9e3f1" class="zw">十八之九</b></div>
<p class="zw">大師摯適齊，亞飯干適楚，三飯繚適蔡，四飯缺適秦。鼓方叔入於河，播鼗武入於漢，少師陽、擊磬襄入於海。
</p>
<b style="background: #d9e3f1" class="zw">十八之十</b></div>
<p class="zw">周公謂魯公曰：「君子不施其親，不使大臣怨乎不以。故舊無大故，則不棄也，無求備於一人。」
</p>
<b style="background: #d9e3f1" class="zw">十八之十一</b></div>
<p class="zw">周有八士：伯達、伯适、仲突、仲忽、叔夜、叔夏、季隨、季騧。
</p>
<h4 class="zw"><span id="子張第十九">子張第十九</span></h4><a class="zw"  href="#目錄">目錄</a>
<b style="background: #d9e3f1" class="zw">十九之一</b></div>
<p class="zw">子張曰：「士見危致命，見得思義，祭思敬，喪思哀，其可已矣。」
</p>
<b style="background: #d9e3f1" class="zw">十九之二</b></div>
<p class="zw">子張曰：「執德不弘，信道不篤，焉能爲有？焉能爲亡？」
</p>
<b style="background: #d9e3f1" class="zw">十九之三</b></div>
<p class="zw">子夏之門人，問「交」於子張。子張曰：「子夏云何？」對曰：「子夏曰：『可者與之，其不可者拒之。』」子張曰：「異乎吾所聞；『君子尊賢而容眾，嘉善而矜不能。』我之大賢與，於人何所不容？我之不賢與，人將拒我，如之何其拒人也？」
</p>
<b style="background: #d9e3f1" class="zw">十九之四</b></div>
<p class="zw">子夏曰：「雖小道，必有可觀者焉，致遠恐泥，是以君子不爲也。」
</p>
<b style="background: #d9e3f1" class="zw">十九之五</b></div>
<p class="zw">子夏曰：「日知其所亡，月無忘其所能，可謂好學也已矣。」
</p>
<b style="background: #d9e3f1" class="zw">十九之六</b></div>
<p class="zw">子夏曰：「博學而篤志，切問而近思，仁在其中矣。」
</p>
<b style="background: #d9e3f1" class="zw">十九之七</b></div>
<p class="zw">子夏曰：「百工居肆以成其事，君子學以致其道。」
</p>
<b style="background: #d9e3f1" class="zw">十九之八</b></div>
<p class="zw">子夏曰：「小人之過也必文。」
</p>
<b style="background: #d9e3f1" class="zw">十九之九</b></div>
<p class="zw">子夏曰：「君子有三變：望之儼然，卽之也溫，聽其言也厲。」
</p>
<b style="background: #d9e3f1" class="zw">十九之十</b></div>
<p class="zw">子夏曰：「君子信而後勞其民，未信則以爲厲己也。信而後諫，未信則以爲謗己也。」
</p>
<b style="background: #d9e3f1" class="zw">十九之十一</b></div>
<p class="zw">子夏曰：「大德不踰閑，小德出入可也。」
</p>
<b style="background: #d9e3f1" class="zw">十九之十二</b></div>
<p class="zw">子游曰：「子夏之門人小子，當洒掃應對進退則可矣，抑末也；本之則無，如之何？」子夏聞之曰：「噫！言游過矣！君子之道，孰先傳焉？孰後倦焉？譬諸草木，區以別矣。君子之道，焉可誣也？有始有卒者，其惟聖人乎！」
</p>
<b style="background: #d9e3f1" class="zw">十九之十三</b></div>
<p class="zw">子夏曰：「仕而優則學，學而優則仕。」
</p>
<b style="background: #d9e3f1" class="zw">十九之十四</b></div>
<p class="zw">子游曰：「喪致乎哀而止。」
</p>
<b style="background: #d9e3f1" class="zw">十九之十五</b></div>
<p class="zw">子游曰：「吾友張也，爲難能也，然而未仁。」
</p>
<b style="background: #d9e3f1" class="zw">十九之十六</b></div>
<p class="zw">曾子曰：「堂堂乎張也，難與並爲仁矣。」
</p>
<b style="background: #d9e3f1" class="zw">十九之十七</b></div>
<p class="zw">曾子曰：「吾聞諸夫子：『人未有自致者也，必也親喪乎！』」
</p>
<b style="background: #d9e3f1" class="zw">十九之十八</b></div>
<p class="zw">曾子曰：「吾聞諸夫子：『孟莊子之孝也，其他可能也，其不改父之臣，與父之政，是難能也。』」
</p>
<b style="background: #d9e3f1" class="zw">十九之十九</b></div>
<p class="zw">孟氏使陽膚爲士師，問於曾子。曾子曰：「上失其道，民散久矣！如得其情，則哀矜而勿喜。」
</p>
<b style="background: #d9e3f1" class="zw">十九之二十</b></div>
<p class="zw">子貢曰：「紂之不善，不如是之甚也。是以君子惡居下流，天下之惡皆歸焉。」
</p>
<b style="background: #d9e3f1" class="zw">十九之二一</b></div>
<p class="zw">子貢曰：「君子之過也，如日月之食焉。過也，人皆見之；更也，人皆仰之。」
</p>
<b style="background: #d9e3f1" class="zw">十九之二二</b></div>
<p class="zw">衞公孫朝問於子貢曰：「仲尼焉學？」子貢曰：「文、武之道，未墜於地，在人。賢者識其大者，不賢者識其小者，莫不有文、武之道焉。夫子焉不學？而亦何常師之有？」
</p>
<b style="background: #d9e3f1" class="zw">十九之二三</b></div>
<p class="zw">叔孫武叔語大夫於朝，曰：「子貢賢於仲尼。」子服景伯以吿子貢。子貢曰：「譬之宮牆，賜之牆也及肩，闚見室家之好；夫子之牆數仞，不得其門而入，不見宗廟之美、百官之富。得其門者或寡矣。夫子之云，不亦宜乎！」
</p>
<b style="background: #d9e3f1" class="zw">十九之二四</b></div>
<p class="zw">叔孫武叔毀仲尼。子貢曰：「無以爲也，仲尼不可毀也。他人之賢者，丘陵也，猶可踰也；仲尼，日月也，無得而踰焉。人雖欲自絕，其何傷於日月乎？多見其不知量也！」
</p>
<b style="background: #d9e3f1" class="zw">十九之二五</b></div>
<p class="zw">陳子禽謂子貢曰：「子爲恭也，仲尼豈賢於子乎？」子貢曰：「君子一言以爲知，一言以爲不知，言不可不愼也！夫子之不可及也，猶天之不可階而升也。夫子之得邦家者，所謂『立之斯立，道之斯行，綏之斯來，動之斯和。其生也榮，其死也哀』。如之何其可及也？」
</p>
<h4 class="zw"><span id="堯曰第二十">堯曰第二十</span></h4><a class="zw"  href="#目錄">目錄</a>
<b style="background: #d9e3f1" class="zw">二十之一</b></div>
<p class="zw">堯曰：「咨！爾舜！天之曆數在爾躬，允執其中！四海困窮，天祿永終。」舜亦以命禹。曰：「予小子履，敢用玄牡，敢昭吿于皇皇后帝：有罪不敢赦。帝臣不蔽，簡在帝心！朕躬有罪，無以萬方；萬方有罪，罪在朕躬。」「周有大賚，善人是富。」「雖有周親，不如仁人；百姓有過，在予一人。」謹權量，審法度，脩廢官，四方之政行焉。興滅國，繼絕世，舉逸民，天下之民歸心焉。所重：民、食、喪、祭。寬則得眾，信則民任焉，敏則有功，公則說。
</p>
<b style="background: #d9e3f1" class="zw">二十之二</b></div>
<p class="zw">子張問於孔子曰：「何如斯可以從政矣？」子曰：「尊五美，屛四惡，斯可以從政矣。」子張曰：「何謂五美？」子曰：「君子惠而不費，勞而不怨，欲而不貪，泰而不驕，威而不猛。」子張曰：「何謂惠而不費？」子曰：「因民之所利而利之，斯不亦惠而不費乎！擇可勞而勞之，又誰怨？欲仁而得仁，又焉貪？君子無眾寡，無小大，無敢慢，斯不亦泰而不驕乎？君子正其衣冠，尊其瞻視，儼然人望而畏之，斯不亦威而不猛乎！」子張曰：「何謂四惡？」子曰：「不教而殺謂之虐；不戒視成謂之暴；慢令致期謂之賊；猶之與人也，出納之吝，謂之有司。」
</p>
<b style="background: #d9e3f1" class="zw">二十之三</b></div>
<p class="zw">子曰：「不知命，無以爲君子也；不知禮，無以立也；不知言，無以知人也。」
</p>
</div>
    </div>
</body>
</html>
<script type="text/javascript">
    var winWidth = $(window).width();
    //搜尋
    $("#btnSearchMenu").bind("click", function () {
        var skey = "請輸入關鍵字";
        if (($("#txtQueryMenu").val() != skey) && ($("#txtQueryMenu").val() != "")) {
            window.location.href = "https://metager.org/meta/meta.ger3?eingabe=" + encodeURI($("#txtQueryMenu").val()) + "+site%3Azhuhe.tw";
        }});
</script>